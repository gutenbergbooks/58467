<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" lang="fr" xml:lang="fr">
<head>
<meta http-equiv="Content-Type" content="text/html;charset=iso-8859-1" />
<title>
  The Project Gutenberg eBook of Les euvangiles des quenoilles.
</title>
<link rel="coverpage" href="images/cover.jpg" />
<style type="text/css">

h1 { font-size: 130%; font-weight: bold; text-align: left; margin: 2em 0; }
h2 { font-size: 115%; font-weight: bold; text-align: left; margin: 2em 0 1em 0; }
h3 { font-size: 100%; font-weight: bold; text-align: left; margin: 1em 0 .5em 0;}

hr { margin: 1.5em 40%; width: 20%; }

p { text-indent: 1.5em; text-align: justify; margin: .5em 0; }
p.noindent { text-indent: 0; }

.poetry { margin: .5em 10%; }
.verse { text-indent: -3em; padding-left: 3em; text-align: left; }

.trnote { border: thin dotted; padding: .7em; margin: 4em 5% 0 5%;
  font-family: sans-serif; }
.trnote h2 { margin-top: .5em; }

.chapter, .break { margin-top: 4em; }

@media screen {
  body { margin: 0 auto; max-width: 40em; }
}

@media handheld {
  body { margin: 0; width: 100%; }
  .chapter, .break { page-break-before: always; }
  .nobreak { page-break-before: avoid; }
}

</style>
</head>
<body>


<pre>

The Project Gutenberg EBook of Les évangiles des quenouilles, by Anonymous

This eBook is for the use of anyone anywhere in the United States and
most other parts of the world at no cost and with almost no restrictions
whatsoever.  You may copy it, give it away or re-use it under the terms
of the Project Gutenberg License included with this eBook or online at
www.gutenberg.org.  If you are not located in the United States, you'll
have to check the laws of the country where you are located before using
this ebook.



Title: Les évangiles des quenouilles

Author: Anonymous

Editor: Colard Mansion

Release Date: December 13, 2018 [EBook #58467]

Language: French

Character set encoding: ISO-8859-1

*** START OF THIS PROJECT GUTENBERG EBOOK LES ÉVANGILES DES QUENOUILLES ***




Produced by Laurent Vogel (This file was produced from
images generously made available by the Bibliothèque
nationale de France (BnF/Gallica) at http://gallica.bnf.fr)






</pre>

<h1>Cy commence le traittié intitulé les euvangiles des quenoilles
faittes a l'onneur et exaucement des dames.</h1>


<p>Maintes gens sont au jour d'huy qui alleguent et auctorisent
leurs parolles et raisons par les euvangilles
des quenouilles qui gaires ne scevent de quele importance
et auctorité elles sont ne qui en furent les sages doctoresses et
premieres inventerresses. Et aincoires qui pis est les alleguent
plus par derrision et en mocquerie qu'ilz ne font par affection
qu'ilz ayent a la grande substance qu'elles contiennent. Et ce font
ilz tousjours en l'amoindrissement et reboutement des dames
dont c'est pechié et grant honte pour ceulx qui ainsy le font.</p>

<p>Car ilz ygnorent la grande noblesse des dames/ et les grans
biens qui d'elles procedent. Car pour ce que la premiere femme
fut faitte et cree en lieu hault et noble plain de net et pur air
pour ce sont toutes femmes naturelement nobles/ nettes/ douces/
courtoises/ et plaines d'esperit legier et inventif et si tressoubtil:
que a bien pou d'ayde elles scevent pluiseurs choses
avenir. Car les passeez et presentes scevent de leur propre nature
selon les conjectures et dispositions des temps des personnes
des auguremens des oyseaulx et des bestes et brief de toutes autres
creatures comme il apperra ou procés de ce livre.</p>

<p>Or est
ainsi doncques que pour obvier a teles injures et teles mocqueries
mettre a neant/ et par contraire exauchier les dames et leurs
euvangiles verifier: je qui de pieça et mesmes des mon enfance
ay esté leur humble clerc et serviteur/ et dont des biens que
d'elles ay receus assez ne me sauroie loer/ je a la requeste d'aucunes
mes treschieres/ ay comme cy aprés porrez veoir mis
par escript et en ordre ce petit traittié qui contient en soy le texte
des euvangiles des quenouilles ensemble pluiseurs gloses
et postiles y adjousteez et esclarciez par aucunes sages dames
desqueles les noms seront cy ensiuvant mis et escrips.</p>


<div class="break"></div>
<h2>Les noms des dames qui firent le texte des euvangiles des
quenoilles.</h2>


<p>Pour entammer doncques ceste euvre il est tout notoire a
tous bons et vrais catholicques que pour mettre et redigier
par escript a la memoire perpetuele des crestiens les saintes
et vraies parolles/ ensambles les vertueuses euvres et fais
de nostre benoit sauveur et redempteur jhesus crist/ et de ses sains
apostres/ furent esleus quatre preudhommes d'entr'eulx plains
de verité et vertus pour faire cestui sainct mistere qui se nomment
euvangiles par les escriptures lesqueles la vraye et sainte
foy catholique est tenue/ enluminee et corroboree/ et sera jusques
en la fin des siecles.</p>

<p>A semblable doncques pour verifier
et mettre en en avant les parolles et auctoritez des femmes
de jadis/ affin aussi de les nom perdre ne telement evanouyr
que la memoire ne puisse estre fresche et recente entre celles du
temps present et de cellui ont esté trouveez six matrones sages
et prudentes pour reciter et lire lesdittes euvangiles des quenouilles
en la maniere que cy aprés sera declairié.</p>

<p>Et pour ce
que en tout tesmoingnage de verité il convient trois femmes
pour deux hommes: pour faire et acomplir doncques le nombre
desdiz quatre euvangelistes il a convenu que six femmes
aient esté empeschiez de faire cestui euvre pour plusgrande approbacion
de verité. desqueles les noms se ensuivent.</p>

<p>La premiere
fut nommee dame ysengrine du glay.</p>

<p>La seconde estoit appellee dame transeline du croq.</p>

<p>La tierce eut nom dame
abonde du four.</p>

<p>La quatre fut appellee dame sebile des
marez.</p>

<p>La quinte eut nom dame gomberde la faee.</p>

<p>Et la sixiesme eut nom dame berthe de corne.</p>

<p>Ces six dames furent
si tressaiges en leur temps que se ce eust esté pour conjurer un
bleu dyable ou pour le loyer dessus un coussin: si estoient elles
assez expertes et habilles.</p>


<div class="break"></div>
<h2>Qui fut la premiere femme qui mist avant ces euvangiles.
Et comment le composeur de ce livre fut constraint de faire cest
euvre.</h2>


<p>Selon ce que je treuve es anciens registres ces euvangiles
furent commenceez des les premiers et second eages
du monde ou temps que regnoit le fort et puissant roy zoroastes
qui fut le premier qui trouva l'art de nygromancie/ de
laquele art il monstra et enseigna partie a la royne sa femme
nommee hermofrodita. et laquele depuis fist de beaux principes
pour le commencement de ces euvangiles. mais elles ne furent
de son temps acheveez. ains d'eage en eage/ et de siecle en siecle
elles ont esté multiplieez/ et par legiers espris infusez es
corages des prudentes femmes chascunes en son temps selon
les auguremens et signes qu'elles povoient concevoir et veoir
tant en la terre comme en l'air.</p>

<p>Et depuis ce temps n'a esté
aincoires aucun/ voire que j'aye sceu ne qui soit venu a ma
congnoissance qui ait volu prendre la paine de les mettre par
escript ou en registre/ au moins le tout/ ne par ordre/ mais ce
tant pou que fait en a esté/ ce a esté confusiblement et par pieces
puis cy puis la sans tenir aucun ordre. et aincoires ce que fait
en a esté/ ç'a esté plus par derrision et mocquerie que autrement
et toutesfois elles ne deffaillent pas de grant mistere. Et pour
vous donner a cognoistre comment je suis venu en ceste temeraire
et presumptueuse hardiesse et outrecuidance que de vouloir
escripre et mettre par ordre cest euvre: il est verité que un
soir aprés souper/ pour cause d'esbat et de passetemps/ es longues
nuis entre le noel et la chandeleur derrain passé/ je me
transportay en l'ostel d'une assez ancienne damoisselle assez prez
ma voisine ou j'avoye acoustumé d'aler souvent deviser/ car
pluiseurs des voisines d'environ venoient illec filer et deviser
de pluiseurs menus et joieux propos dont je prenoie grant
soulas et plaisir. mais pour ceste fois estoient illec les six dames
assambleez qui moult fort estoient empeschiez de diverses
raisons/ et souvent de la grant haste qu'elles avoient de dire
leurs propos: elles anticipoient l'une l'autre et parloient toutes
ensemble.</p>

<p>Moy aucunement honteux de ceste ma soudaine
avenue entr'elles/ me voulz retraire arriere et pris congié d'elles
en moy deportant d'illec. Mais soudainement je fus d'elles
rappellez et de fait arrestez par la robe par l'une d'elles dont moitié
force moitié requeste je retournay et m'assiz entr'elles et leur
priay moult humblement qu'elles me pardonnaissent de ce que
si francement et si baudement me estoie embatus entre elles.</p>

<p>L'une prist la parolle pour toutes les autres. et me dist que
vrayement je leur estoie le tresbien venus et le mieulx que homme
qu'elles sceussent en ce monde. et qu'il leur sembloit que dieu
m'avoit illec amené pour estre en leur ayde attendu le fait en
quoy elles estoient pour ceste heure occuppeez et empeschiez/ et
que mieulx leur drescheroie leur euvre et concept veu que autreffois
en autres matieres avoie escript des dames fort a leur
honneur. et aincoires de present me prioient que le pareil
voulsisse faire a cestui leur tresgrant besoing/ et elles en temps
oportun par elles ou par leurs successeurs me feroient tele remuneracion
que jusques a souffire/ me priant en oultre que
voulsisse entreprendre de mettre par escript un petit volume
qui pour son nom prenderoit. les euvangiles des quenoilles
en memoire et souvenance perpetuele d'elles/ et a l'adreschement
de toutes celles qui vendroient.</p>

<p>Moy aucunement honteux de
la loenge qu'elles me donnoient me cuiday excuser. mais tantost
je fus sy anticipez de parolles/ et de diverses raisons enveloppez:
que tout confus me convint entreprendre ceste charge.
En laquele s'il y a a redire ou aucune faulte/ ou mauvais
entendement: je vous supplie le me pardonner/ et laditte faulte
imputer a celles qui par si tresgrant haste le me disoient:
que loisir ne temps n'avoie aucuneffois les bien entendre/ ne
ma main qui par vieillesse est devenue pesante/ et mes yeulx obnubilez
ne les povoient si hastivement comprendre ne servir
si tost qu'elles eussent bien volu.</p>

<p>Ceste charge doncques par
moy ainsi prise les dames me remercierent grandement/ et
prindrent jour entr'elles et heure de retourner le lendemain aprés
souper. Et me chargierent que avec moy aporttaisse largement
papier et enchre et plumes car elles vouloient determiner
de haultes besoingnes.</p>


<div class="break"></div>
<h2>L'ordonnance de cestui livre mise en termes par dame ysengrine.</h2>


<p>L'endemain a heure assignee je furny de mes agoubilles
me trouvay ou lieu assigné ouquel estoient desja
assambleez les six dames qui aprés moy attendoient. Et elles
de ma venue joyeuses comme par samblance elles demonstroient/
aprés qu'elles me eurent preparé mon lieu pour a mon
aise oyr et escripre leurs oppinions et doctrines: l'une d'elles et
la plus ancienne nommee/ dame ysengrine du glay: commença
a parler aprés licence obtenue des autres ses compaignes
les parolles qui s'ensuivent.</p>

<p>Mes treschieres voisines
et compaignes en ceste vocacion vous voyez/ et aussy il est
tout notoire comment les hommes du temps present ne cessent
de escripre et faire libelles diffamatoires et livres contagieux
poingnans l'onneur de nostre sexe. Et touteffois attendu
que eux et nous sommes fais tous d'un ouvrier descendans l'un
de l'autre. Et encoires puis que dire le me convient sommes
venues et descendues de plus hault et plusnoble lieu qu'ilz ne
sont/ et faittes de matiere plus nette et plus clarifiee que eux: il
m'est avis a correction de vous toutes que bon seroit que a l'ayde
de cestui nostre secretaire et amy nous feissons un petit traittié
des chappitres que volons tenir/ et mettre par ordre/ lesquelz
depieça de noz grandes et anciennes meres ont esté trouveez
affin de les non mettre en oubliance et qu'il puisse venir
entre les mains de celles qui aincoires sont a a venir. Lequel
traittié contendra les chappitres des euvangiles des quenoilles/
ensemble les gloses que aucunes sages et prudentes matrones
y ont adjousté et aincoires feront en multipliant le texte.</p>

<p>Et pour entrer en la matiere et mettre ordre en nostre commencement
vous savez qu'ilz sont six jours ouvriers en la sepmaine
et nous sommes six qui avons empris ceste besoingne/
et qui avons veu et oy recorder par noz anciennes pluiseurs
choses des viel et nouvel testament/ et pluiseurs vraies et bonnes
auctoritez. Si m'est avis en conclusion qu'il seroit bon que
a lundy prochain venant nous assamblissons en l'ostel de maroie
ployarde ou l'en a acoustumé de tenir la serie/ environ
sept heures du vespre/ et illec se c'est vostre avis l'une de nous
commencera sa lecture/ et ses chappitres recitera en la presence
de toutes celles qui illec seront assambleez pour les tenir
et mettre en perpetuele memoire.</p>

<p>Les assistentes tantost et
sans autre deliberacion dirent toutes a une voix que dame ysengrine
avoit tresbien dit. Et de fait lui prierent qu'elle voulsist
entreprendre ceste charge de lire la premiere pour ce lundy
a l'eure assignee/ et elles sans aucune faulte y seroient et sy
prieroient aucunes de leurs voisines vielles et jones pour
mieulx auctorisier leur chappitre. Ceste charge prist moult
volentiers dame ysengrine et dist qu'elle en feroit son mieulx.
En ce disant elle se tourna vers moy et moult amoureusement
me requist que son secretaire voulsisse estre/ et pareillement
de toutes les autres. et qu'elles me feroient guerredonner par
aucunes d'elles des plusjones et a mon chois/ duquel guerredon
je les remercie/ et dont desja je me tiens pour content.</p>


<div class="chapter"></div>
<h2>L'ordonance de la premiere journee. et de la descripcion de
dame ysengrine du glay et qui elle fut.</h2>


<p>Le lundy au soir environ entre sept et huit heures aprés
souper s'assemblerent lesdites dix dames/ ensembles
toutes les voisines qui accoustumé avoient d'y venir et
pluiseurs autres qui y furent inviteez qui aincoires n'y avoient
esté pour oyr le mistere que illec faire se devoit/ dame ysengrine
du glay y vint acompaignie de pluiseurs de sa congnoissance
qui toutes apporterent leurs quenoilles/ lin/ fuiseaux/
estandars/ happles/ et toutes agoubilles servans a leur art.
Et brief ce sembloit a veoir un droit marchié ou l'en ne vendoit
que parolles et raisons a divers propos de pou d'effect/ et
de petite valeur.</p>

<p>Le siege de dame ysengrine estoit preparé
a un costé un pou plushault des autres/ et le mien decosté elle
devant moy un rondeau ou estoit assise une lampe d'oile pour
enluminer sur mon euvre/ et toutes les assistentes avoient tourné
leurs visages ou regart de dame ysengrine Laquele aprés
licence obtenue commença a parler en ceste maniere. Mais avant
que je commence escripre ses chappitres je vous veuil reciter
l'estat/ et la genealogie d'elle.</p>

<p>Dame ysengrine estoit
eagie de .lxv. ans ou environ/ belle femme avoit esté en son temps
mais elle estoit devenue fort ridee. les yeulx avoit enfonssez
et la bouce grande et large/ cinq maris avoit eu/ sans les acointes
de costé. Elle se mesloit en sa viellesse de recevoir les
enfans nouvellement nez. mais en sa jonesse elle recevoit les
grans enfans. moult experte fut en pluiseurs ars. Son mari
estoit asses jone duquel elle estoit fort jalouse/ et dont elle faisoit
souvent grandes complaintes a ses voisines. Touteffois
licence comme dit est obtenue/ elle commença son euvangille
et prist son thume sur son mari en hongnant et dist.</p>


<h3>Cy commencent les chappitres
de l'euvangile dame ysengrine
du glay pour le lundy.</h3>

<p>Mes bonnes compaignes et voisines/
il n'est aucune de vous qui
ne sace que je prins mon mari josselin
plus pour par sa beaulté que
pour sa richesse/ car povre compaignon
estoit. Et vela je ne le vey
ne hier ne au jour d'huy/ dont
j'ay grant doleur au cuer. Et certes
il a grant marchié des biens
que mes maris ses predecesseurs
ont parcidevant a grande paine
et doleur assemblez. je croi que ce
sera ma mort.</p>

<p>Et a ce propos et pour le premier
chappitre/ je dy pour aussy vray
comme euvangile que l'omme qui
despent indeuement les biens qui
lui viennent de par sa femme et
sans son gré et congié: il en rendera
conte devant dieu comme de
chose emblee.</p>

<p><b>Glose.</b> Sur ce chappitre
dist une ancienne matrone
nommee griele femme de jehan
joquesus. Certes cellui mari qui
fait contre ce chappitre/ est mis aprés
sa mort ou purgatoire des
mauvais maris en un baing plain
de soulphre ardant. s'il n'a faitte
sa penitance en ce monde par les
hospitaux.</p>


<h3>Le second chappitre.</h3>

<p>Il n'est riens plus certain que
le mari qui va au contraire de ce
que sa femme lui conseille et veut
faire/ et qui la contredist de chose
qu'elle dye: il est faulx et desloyal
parjur.</p>

<p><b>Glose.</b> Certes dist gombaude
du fossé j'en ay veu pluiseurs
miracles de ceulx qui ont
transgessé ce chappitre. et mesmes
mon parastre se rompy la
jambe pour ce qu'il n'avoit volu
croire le conseil de ma mere.</p>


<h3>Le tiers chappitre.</h3>

<p>Homme qui sa femme bat pour
quelconque cause que ce soit n'aura
jamais pour priere qu'il face
faire grace de la vierge marie/ se
premierement il n'a obtenu pardon
de sa femme.</p>

<p><b>Glose.</b> Maroie
ployarde dist sur ce chappitre que
cellui qui bat sa femme fait autel
pechié comme s'il se voloit soy
mesmes desesperer. Car selon ce
j'ay oy dire a no curé/ ce n'est que
un corps d'homme et de femme
acouplez par mariage.</p>


<h3>Le quart chappitre.</h3>

<p>Homme qui fait aucune chose
sans qu'il le donne a congnoistre
a sa femme je vous dy comme
euvangile qu'il est en conscience pire
que larron qui bien l'oseroit
dire.</p>

<p><b>Glose.</b> Les anciennes
matrones ont maintenu pour verité
que les enfans qui viennent
de tel mariage jamais en ce monde
ne devendront riches/ et si seront
volentiers menteurs.</p>


<h3>Le cinquiesme chappitre.</h3>

<p>Mes amies je vous di pour verité
qu'il n'est doleur ne angoisse pareille
a celle que femme porte quant
son mari va autre part porter et
donner sa substance. et especialement
quant les biens viennent
de par elle.</p>

<p><b>Glose.</b> Pour certain
dist une vielle qui estoit nommee
flourette la noire. Cellui qui rompt
son mariage par adultere est
moins a prisier que un juyf ou sarasin.
car il est parjur.</p>


<h3>Le .vi.<sup>e</sup> chappitre.</h3>

<p>Fille qui veult savoir le nom
de son mari a venir/ doit tendre
devant son huis le premier fil qu'elle
filera cellui jour/ et de tout le
premier homme qui par illec passera
savoir son nom. sache pour
certain que tel nom aura son mari.</p>

<p><b>Glose.</b> A ce mot se leva l'une
des assistentes nommee geffrine
femme de jehan le bleu et dist
que ceste chose avoit esprouvee
et que ainsi lui en estoit avenu/ dont
elle maudissoit l'eure d'avoir encontré
un tel homme qui toute
couleur et beauté avoit perdue/ et
si estoit si tresmauvais mesnagier
que autre chose ne povoit faire
que dormir.</p>


<h3>Le .vii.<sup>e</sup> chappitre.</h3>

<p>Quant femme porte enfant et on
veult savoir s'elle porte filz ou fille
on doit mettre en dormant sur
sa teste du sel si soement que point
ne le sache/ et aprés en devisant
a elle sachiez quel nom elle nommera
s'elle nomme homme ce sera un
fils/ et s'elle nomme femme ce
sera une fille.</p>

<p><b>Glose.</b> Ceste mesmes
chose m'avint quant je portoie
ma fille lise tempremeure/
dist griele du solier/ et le me fist/
et aprist ma tante qui estoit fort
ancienne et moult renommee en
pluiseurs ars.</p>


<h3>Le .viii.<sup>e</sup> chappitre.</h3>

<p>On ne doit point donner a jones
filles a mengier de la teste d'un
lievre affin qu'elles marieez et par
especial enchaintes n'y pensent/
car pour certain leurs enfans en
pourroient avoir leurs levres fenduez.</p>

<p><b>Glose.</b> Dist tantost Margot
des bledz. tout ainsi en avint
il nagaires a l'une de mes
cousines. car pource qu'elle avoit
mengié de la teste d'un lievre sa
fille dont elle estoit enchainte en
apporta sur terre quatre levres.</p>


<h3>Le .ix.<sup>e</sup> chappitre.</h3>

<p>On ne doit point aussi laissier
mengier aux jones filles a marier
de teste de mouton/ de crest de coq
ne d'anguille affin qu'elles ne cheent
du mal sainct loup par derriere.</p>

<p><b>Glose.</b> Certainement dist
belotte la cornue/ c'est un tresgrant
dangier/ car pour ce que
ma mere en mengea j'en ay eu trois
taches qui comme je croy jamais
ne me fauldront. L'une si est que
souvent me laisse cheoir par derriere/
La seconde que je hurte volentiers.
et la tierce qu'il me croist
ou plus secret lieu de mon corps
une chose a maniere de la creste
d'un coq dont j'ai grant vergoingne.</p>


<h3>Le .x.<sup>e</sup> chappitre.</h3>

<p>Je vous jure comme euvangile
que quant une jone fille mengue
acoustumeement lait bouilly en
la paelle/ ou en un pot de terre:
qu'il pleut volentiers et par coustume
le jour de ses nopces. Et si
a volentiers mari merancolieux
et hoingnart/ et aussi ne fault elle
pas d'estre souvent crottee et
mal paree.</p>

<p><b>Glose.</b> Dist dame
abonde/ a cest texte ne fault aucune
exposicion/ car la regle en est
toute commune/ et jamais n'y a
faulte/ comme il apparut a mes
nopces ou pluiseurs de vous furent.</p>


<h3>Le .xi.<sup>e</sup> chappitre.</h3>

<p>Pour certain et pour aussi vray
que euvangile quant un homme
couche avec sa femme ou s'amie
ayans les piez ors et puans/ et il
avient qu'il engendre un filz: il
aura puante et mauvaise alaine
Et se c'est une fille elle l'aura puante
par derriere.</p>

<p><b>Glose.</b> Maroie
ployarde dist sur ce chappitre
que de sa cousine germaine
en avint ainsi. Car par tout ou
elle aloit elle rendoit une odeur si
puante de son derriere: que les assistens
en estouppoient leurs nez
mais ne savoient qui cellui estoit
qui estoit en cause.</p>


<h3>Le .xii.<sup>e</sup> chappitre.</h3>

<p>Pour aussi vray que euvangile
je vous dy que quant un jone
homme pucel espouse une fille pucele
le premier enfant qu'ilz ont
est par coustume fol.</p>

<p><b>Glose.</b>
Berte l'estroite sur ce chappitre
dist que ainsi estoit nagaires avenu
a l'une de ses filles qu'elle avoit
mariee au porchier de son
hostel/ car il convint que pour la
premiere nuit elle leur enseignast
comment ilz devoient faire. dont
il est avenu que leur premier filz
est fol et pour innocent.</p>


<h3>Le .xiii.<sup>e</sup> chappitre.</h3>

<p>Mes voisines et compaignes je
vous dy pour euvangile que quant
l'enfant est nouvellement né et avant
qu'il suche la mamelle/ se
on lui donne a mengier d'une pomme
cuitte/ jamais aprés toute sa
vie il n'en sera si luffres ne gourmant
a table en boire/ et en mengier.
Et si en sera plus courtois
en fais et en parolle entre les dames.</p>

<p><b>Glose.</b> Maroie morele dist
sur ce texte que quant un enfant
est né qui lui porteroit le petit
boyau jusques au chief: il en auroit
longue vie/ douce alaine/
bonne voix/ et gracieuse loquense.</p>


<h3>Le .xiiii.<sup>e</sup> chappitre.</h3>

<p>Je vous asseure pour aussy
vray qu'euvangile que pour faire
avoir aux enfans cheveux crespés.
tantost aprés qu'ilz sont desobez/
il convient laver leur chief
de vin blanc. et en leur baing soit
mise la rachine de blanche vigne.</p>

<p><b>Glose.</b> Dame hermofrode
sur ce pas dist en corroborant le
texte que qui feroit/ sechier par
deux enfans jones et beaulx l'aubette
du petit enfant sur la pointe
d'une espee tranchant/ et clere que
l'enfant sera toute sa vie beaux et
hardis/ et bien venus entre les
nobles.</p>


<h3>Le .xv.<sup>e</sup> chappitre.</h3>

<p>Or entendez bien vous toutes
qui cy estes presentes/ je vous avertis
que jamais on ne doit tirer
espee nue ne autre long trenchant
devant femme grosse que premier
que riens s'en face ne lui va doucement
touchier du plat/ sur son
chief/ affin qu'ele demeure asseuree.
et que son fruit en soit toute
sa vie plushardy.</p>

<p><b>Glose.</b> Peronne bevette
dist que pour ce que on
ne fist point ainsi a sa mere quant
elle le portoit/ elle a esté et aincoires
est si paoureuse qu'elle n'oseroit
couchier seule sans avoir
compaignie d'hommes.</p>


<h3>Le .xvi.<sup>e</sup> chappitre.</h3>

<p>Je vous di pour aussi vray que
euvangile que jones filles ne doivent
jamais mengier cerises a la
derraine avec leurs amoureux
car souvent avient que cellui a
qui vient la derreniere: demeure
le derrenier de tous a marier.</p>

<p><b>Glose.</b> Dame sebile des mares dist
sur ce pas que les filles ne doivent
point mengier a cachelouche leur
potage avec leurs amoureux. car
par coustume il avient souvent
que leurs maris ont acointe apart
et non pas les femmes.</p>


<h3>Le .xvii.<sup>e</sup> chappitre.</h3>

<p>Aincoires vous dy que dieu et
raison deffendent le parler ou le
ramentevoir devant aucune femme
mariee en eage de porter enfans
ou qui est enchainte de quelconque
chose pour mengier qui
pour le present et au besoing ne se
pourroit trouver affin que le fruict
qu'elle porte n'en apporte enseigne
sur son corps.</p>

<p><b>Glose.</b> Dame abonde
du four dist que par ruer
ou visage de la femme qui porte
enfant/ aucunes cerises frezes ou
vin vermeil l'enfant en apportera
sur soy aucune enseigne.</p>


<h3>Le .xviii.<sup>e</sup> chappitre.</h3>

<p>Sachiez que homme qui se
double en mariage est inhabile
de parvenir a aucune dignité. Et
se sa femme lui faisoit le pareil
cas/ sans faulte il seroit cause de
l'ung et de l'autre mal. et elle deveroit
estre jugié quitte et sans pugnicion.</p>

<p><b>Glose.</b> Dame ysoree la
courte dist sur ce pas que la femme
qui veult que son mari point
ne se desvoye avec autres femmes
si face par trois lundis chanter
messe de saincte avoie. et je vous
dy pour certain que les dames
de paris en entretiennent/ ainsi
leurs maris.</p>


<h3>Le .xix.<sup>e</sup> chappitre.</h3>

<p>Quant on baptise aucun enfant
soit filz soit fille. se la fille a deux
parrins elle aura deux barons ou
plus. et aussi se le filz a deux marrines
et il vit eage d'homme il aura
deux femmes ou pluiseurs.</p>

<p><b>Glose.</b> Certainement dist ampelune
hucquette. je doy bien mauldire
l'eure que vvillequin mon
mari en eut oncques tant. car il
en a trois accointes sans celles
que point ne sçay.</p>


<h3>Le .xx.<sup>e</sup> chappitre.</h3>

<p>Quant on voit ces petis enfans
courir parmi les rues a chevaulx
de bois/ a tout lances/ et desguisez
par maniere de gens de guerre.
c'est tout vray signe de prochainement
avoir guerre et dissencion
ou pays.</p>

<p><b>Glose.</b> Perrine
hulottote dist sur ce pas que quant
les petis enfans portent bannieres/
et confanons en chantant
par les rues/ c'est tout signe
de mortalité.</p>


<h3>Le .xxi.<sup>e</sup> chappitre.</h3>

<p>Se femme veult certainement
savoir se son mari se double/ si avise
se une plaine lune se passe
sans elle approchier/ certes s'elle
y a souspecion se n'est pas sans
cause.</p>

<p><b>Glose.</b> Ceste euvangile est
bien vraye dist maroie ployarde
car il y a plus de trois lunoisons
que jan ployart mon baron ne
fist ne cou ne quoy/ et si suis aincoires
femme assez pour l'endurer.</p>


<h3>Le .xxii.<sup>e</sup> chappitre.</h3>

<p>On ne doit point donner aux femmes
grosses a mengier de nulles
testes de poissons affin que par
leur ymaginacion leur fruit n'apporte
sur terre la bouche plus relevee/
et plus ague qu'il n'est de coustume.</p>

<p><b>Glose.</b> Perrette faytos
sage femme/ dist qu'elle avoit
receut pluiseurs enfans qui avoient
leur debout plus long oultre
mesure que les autres.</p>


<h3>Le .xxiii.<sup>e</sup> chappitre.</h3>

<p>Se d'aventure un homme bat sa
femme enchainte/ ou la pile du
pié lors qu'elle enfantera moult
grant traveil en aura. et bien souvent
les en convient morir.</p>

<p><b>Glose.</b> Dame hermofrode dist que en
ce n'a aucun remede fors qu'il convient
avoir le soler dont le mari
la pila/ et qu'ele boive a mesmes
et se ainsi le fait sachiez qu'elle
enfantera legierement.</p>


<h3>Le .xxiiii.<sup>e</sup> chappitre.</h3>

<p>S'il avient que aucun ou aucune
engambe par dessus un petit
enfant/ sachiez que jamais plus
ne croistera/ se cellui ou celle mesmes
ne rengambe au contraire et
retourne par dessus.</p>

<p><b>Glose.</b> Certes
dist sebile de ceste chose viennent
les nains et les petites femmes.</p>


<h3>Le .xxv.<sup>e</sup> chappitre.</h3>

<p>Sachiez pour vray comme euvangile
que se la chausse d'une
femme ou fille se desloie emmy
la rue et qu'elle le perde: c'est signe
et n'y a jamais faulte que son mari
ou amy ne se desvoie.</p>

<p><b>Glose.</b>
A ce mot laissa le filler une nommee
Transsie d'amours jone de
.lxvii. ans/ et dist qu'il n'estoit
chose plus vraye que ceste euvangile.
car des mercredy derrain
passé je ne vey mon amy joliet.
pour ce que en ce mesmes jour
je perdy mon gartier en la rue.</p>


<h3>Le .xxvi.<sup>e</sup> et derrain chappitre.</h3>

<p>Et pour conclusion mes amies
et voisines et pour mettre fin a
mes chappitres je vous dy que
quant a une femme vient le mal
des mammelles il ne lui fault autre
chose si non que son mari lui
face de son instrument naturel
trois cercles environ le mal/ et
sans aucune doubte elle en garira.</p>

<p><b>Glose.</b> Saintine tempremeure dist
que on doit entendre ces trois cercles
estre fais au debout du ventre
un pou soubz la chainture.</p>

<hr />


<p>Toutes les assistentes commencerent
moult fort a rire de ceste
joyeuse conclusion/ et moult fort loerent
la sage dame ysengrine qui
si hautement avoit continuee son
euvangile et departi par .xxvi.
articles qui tous estoient de grant
sens et de grande importance. et
promirent qu'elles metteroient paine
de tant les repeter qu'elles les
sauroient par cuer pour les publier
et communicquier a celles qui
point n'avoient esté a ceste lecture.</p>

<p>Moult me fut bel quant dame
ysengrine mist fin a son parler
car papier/ et chandeille me failloient/
avec sommeil qui fort m'avoit
accueilli/ car pres de minuit
estoit. Si voulz prendre d'elles
congié/ mais elles me prierent
que avant que partisse je veisse eslire
celle qui a l'endemain deveroit
lire son euvangile. Si se mirent
toutes ensemble a conseil et d'un
commun accort esleurent Transeline
du croq une ancienne damoiselle/
laquelle prist volentiers
la cherge de ce faire. et me requist
tresinstamment en la presence
d'elles toutes que a ce besoing la
voulsisse servir. je lui promis que
envis que volentiers: mais d'une
chose la requis/ c'est qu'elle venist
un pou plus tempre que ce lundy
n'avoient fait affin de eviter le
traveil de la nuit et le veillier qui
les yeulx traveille.</p>


<div class="break"></div>
<h2>S'ensieut la continuacion des
euvangiles faittes et leuttes par
dame transeline du croq pour le
mardy en l'ostel et a heure acoustumez.</h2>


<p>Quant vint le mardi environ
cinq heures du vespre
commencerent venir et assembler
femmes tant vielles comme
jones de toutes pars/ car desja
elles avoient publié ce que le lundy
avoit esté fait/ et ce que le
mardy faire se devoit par dame
transeline du croq femme bien renommee/
car elle estoit gentil femme
eagie de environ soixante ans
longue et maigre estoit. en ses jones
jours avoit demouré avec
une dame qui savoit partie de
l'art de geomancie et rendoit raisons
de pluiseurs choses avenir.
avec laquelle elle aprist moult
d'augurie dont depuis elle fut
moult renommee et honnouree.
Mais pour ce qu'elle avoit un jour
mengié souppe avec venus faitte
au chauderon d'amours: oncques depuis
ne cessa de exercer son service
avec les subgez d'icele. Et en
sa vieillesse s'estoit retraitté et alliee
avec le curé de la ville qui de
nuit et de jour oyoit sa confesse/
pourquoy toutes celles de son voisinage
l'avoient en grant reverence.</p>

<p>Dame transeline doncques venue
entr'elles salua toute la compaignie.
Et aprés qu'elle m'eut demandé
se ma plume estoit preste
d'escripre: commença a parler en
ceste maniere.</p>


<h3>Le premier chappitre.</h3>

<p>Or ça dist elle mes bonnes voisines
et amies en continuant nostre
propos du soir precedent. je
vous prie que silence soit faitte et
je vous dy pour aussi vray comme
euvangile que quant une femme
veult estre de son mari ou de son
amy bien amee: si lui face mengier
herbe de chat/ et il sera d'elle
si tresamoureulx qu'il n'aura aucun
repos se d'emprez elle n'est.</p>

<p><b>Glose.</b> Ceste chose est veritable
dist burge fauvele/ car tout ainsi
en fis a mon mari/ et lui en
feis une salade/ mais ceste amour
ne dura que six sepmaines pourquoy
je cuide qu'il le fault renouveller
souvent.</p>


<h3>Le second chappitre.</h3>

<p>Et si vous dy que qui pourroit
finer d'un vray mandegloire et le
couchast en blans draps/ et lui
presentast a mengier et a boire
deux fois le jour/ combien qu'il
ne mengue ne boive: cellui qui ce
feroit devendroit/ en pou d'espace
moult riche. et ne sauroit comment.</p>

<p><b>Glose.</b> Certes dist jehane
vvasteliere on dist/ mais c'est en
tapinage/ que alexus du cornet
est ainsi devenus riche.</p>


<h3>Le tiers chappitre.</h3>

<p>Je vous dy pour euvangile que
quant aucun se met au chemin et
un lievre lui vient audevant c'est
un tresmauvais signe. Et pour
tous dangiers eviter il doit par
trois fois soy retourner dont il
vient et puis aler son chemin/ et
alors sera il hors du peril.</p>

<p><b>Glose.</b> A ceste parolle se leva maroie
la faee et dist tout hault/ que cestui
chappitre estoit moult veritable.
Car son parrastre avoit
rompu la jambe au cheoir de son
cheval aprés qu'il avoit rencontré
un lievre. Mais qui rencontre
un loup/ un cerf/ ou un ours c'est
tresbon signe.</p>


<h3>Le .iiii.<sup>e</sup> chappitre.</h3>

<p>Oncques homme sage ne monta
sur asne pour l'onneur de nostre
seigneur qui dessus monta. mais
tresbien sur cheval. car qui chiet
de l'asne il dist crieve: et qui chiet
de cheval il dit lieve.</p>

<p><b>Glose.</b> Sur cest article se peut faire un
argument. car quant joseph mena
la vierge marie en egypte elle
monta sur un asne/ et toutesfois
elle n'en eut nul grief. Respondy
dame sebile du fossé que aincoires
n'avoit jhesucrist point monté
sur l'asne comme il fist depuis. replica
une ancienne nommee perrette
du trou punais/ que si avoit
et que nostre dame l'emporta avec
elle monté sur l'asne. Pour cest
argument sourdy grande noise
entre toutes les assistentes/ et telement
que les unes soustenoient
le texte de ceste euvangile/ et les
autres soustenoient la glose/ et si
grant clameur sourdy entre elles
que on ne savoit a la quelle entendre.
Touteffois dame ysegrine
comme presidente pour ceste nuitie
leur imposa silence affin qu'elle
peust paisiblement parfaire sa
lecture. laquele chose elle obtint
a tresgrande paine.</p>


<h3>Le .v.<sup>e</sup> chappitre.</h3>

<p>Mes voisines pour muer propos
et abaissier vos debaz je vous dy
pour euvangile que se une femme
laisse son trepié ou son greil
sur le feu sans y mettre ou baston
ou tison ardant/ sachiez qu'elle
en envieillist fort et en a ride le
visage.</p>

<p><b>Glose.</b> Dist l'une des
filleresses nommee piate au long
nez que qui s'en va couchier sans
remuer le siege sur quoy on s'est
deschaussié/ il est en dangier d'estre
ceste nuit chevauchié de la
quauquemare.</p>


<h3>Le .vi.<sup>e</sup> chappitre.</h3>

<p>Qui laisse de nuit une selle ou
un trepié les piez dessus/ autant
et aussi longuement/ est l'ennemi
a cheval dessus la maison.</p>

<p><b>Glose.</b> Certes dist ysoree la temprieve
que sa grant mere disoit
que autant de gannes dyables
sont assiz dessus chascun pied
s'ainsi demoure/ comme il en y a.</p>


<h3>Le .vii.<sup>e</sup> chappitre.</h3>

<p>Je vous asseure et dy pour euvangile
que quant agaches ou
pyes gargonnent dessus une maison
que c'est signe de tresmauvaises
nouvelles. Mais se moussons
y gargonnent/ ou y font leurs
nyds c'est signe de bon air/ et de
bonne fortune.</p>

<p>Glose. Gertrud
des blez dist que quant une
cygoingne fait son nyd dessus
une cheminee/ c'est signe que le
seigneur de l'ostel sera riche et vivera
longuement.</p>


<h3>Le .viii.<sup>e</sup> chappitre.</h3>

<p>Quant les oreilles escopissent ou
demenguent a aucun/ sachiez
pour verité/ et comme euvangile
que se c'est la droite oreille ce seront
bonnes nouvelles. et se c'est la
senestre elles seront mauvaises.</p>

<p><b>Glose.</b> Ysabel de la creste rouge
dist sur ce propos que quant le nez
escopist c'est signe de boire vin vermeil.</p>


<h3>Le .ix.<sup>e</sup> chappitre.</h3>

<p>Quant poix ou poiree boueillent
ou pot qui est mis jus du feu/ sachiez
pour vray que en cestui hostel
n'y a nulles sorcieres.</p>

<p><b>Glose.</b>
Perrette tost vestue dist que la
chose que les cauquemares craingnent
le plus: c'est un pot qui
boult jus du feu.</p>


<h3>Le .x.<sup>e</sup> chappitre.</h3>

<p>Or entendez vous toutes bien
ce chappitre. Car je vous dy que
qui doubte la cauquemare qu'elle
ne viengne de nuit a son lit/ il
convient mettre une sellette de
bois de chesne devant un bon feu
et se elle venue se siet dessus: jamais
de la ne se porra lever qu'il
ne soit cler jour/ et est chose esprouvee.</p>

<p><b>Glose.</b> Jenneton tost
preste dit qu'elle oublia une fois
a ceste chose faire/ mais elle aprés
qu'elle fut cauquie tasta que ce
povoit estre si trouva que c'estoit
une chose velue de assez doux
poil.</p>


<h3>Le .xi.<sup>e</sup> chappitre.</h3>

<p>Qui laisse le samedy a parfiler
le lin qui est en sa queloingne/ le fil
qui en est filé le lundy ensuivant
jamais bien ne fera/ et si on
en fait toile jamais elle ne blanchira.</p>

<p><b>Glose.</b> Dist marion le
bleue pour ce que les femmes d'alemaigne
ont ceste coustume que
de laissier le lin a la queloingne
le samedi: jamais leurs toilles
ne sont blanches. Et cest verité
il appert aux chemises que les
hommes en apportent pardeça.</p>


<h3>Le .xii.<sup>e</sup> chappitre.</h3>

<p>Qui se abstient de torchier son
derriere d'herbe/ de feuilles ou d'autre
verdure qui ait creu sur terre
il n'aura ja mal en l'eschine ne es
rains.</p>

<p><b>Glose.</b> Pyatine le verde
dist a ce propos que cellui qui ce
fait il n'aura jamais les trenchisons
en la teste. mais en ce lieu il
aura souvent sa chemise doree.</p>


<h3>Le .xiii.<sup>e</sup> chappitre.</h3>

<p>Cellui qui ne jette ou seuffre jetter
ou feu les os aprés qu'il en a
mengié la char: jamais n'aura
mal es dens pour l'onneur de sainct
laurens.</p>

<p><b>Glose.</b> Mais noir
trou afferme ce chappitre estre
vray/ mais elle dit que en ce lieu
les chiens s'en combatent volentiers.</p>


<h3>Le .xiiii.<sup>e</sup> chappitre.</h3>

<p>Cellui qui point d'argent n'a en
sa bourse/ se doit abstenir de regarder
la nouvelle lune ou autrement
il n'en aura gaires tout au
long d'icelle.</p>

<p><b>Glose.</b> Robinette
noire trache dist sur ce chapitre
que cellui qui perchoit le
croissant a plaine bourse: il le
doit saluer et encliner devotement
et pour certain il multipliera toudis
celle lonoison.</p>


<h3>Le .xv. chappitre.</h3>

<p>Cellui ou celle qui treuve le treffle
a quatre fueilles s'il le garde
en reverence sachiez pour aussi
vray que euvangile qu'il sera eureux
et riche toute sa vie.</p>

<p><b>Glose.</b> Sur cest article dist dame
sebile rouge en taille que se
un homme passe a pieds nuds
sur le treffle a quatre fueilles/ il
ne puet eschapper d'avoir les fievres
blanches. Et se c'est une femme
elle sera vvihotte.</p>


<h3>Le .xvi.<sup>e</sup> chappitre.</h3>

<p>Quant un homme treuve sur
sa robe une yraigne c'est signe d'estre
ce jour moult eureux. et pareillement
qui treuve le fer d'un cheval
ou partie d'icellui: il aura bonne
fortune.</p>

<p><b>Glose.</b> Lors se leva
francine molles tettes/ et dist
que quant on treuve au matin devant
desjuner argent a terre c'est
tresmauvais eur/ s'il n'y a de l'or
parmy.</p>


<h3>Le .xvii.<sup>e</sup> chappitre.</h3>

<p>Quiconques frotte un porion la
veille de sainct jehan de la fueille
d'ung sehus/ et puis la boute
parfont en terre/ a mesure que celle
fueille pourrira: le porion sechera.</p>

<p><b>Glose.</b> Ysabel de
la doutre dist/ que ceste avoit autreffois
fait: mais de frotter le
porion du lait d'une fueille de pissenlit/
il en seche plus tost. Car
elle l'avoit esprouvé.</p>


<h3>Le .xviii.<sup>e</sup> chappitre.</h3>

<p>Quant un homme treuve en son
pourpris un vaisseau d'eeps atachiés
en un arbre s'il ne l'estrine
d'une piece d'argent c'est mauvais
signe.</p>

<p><b>Glose.</b> Baudinon
gorgette dist que cellui qui approprie
a soy les eeps sans les estriner
comme dit est ou texte: elles
ne feront que picquier cellui/ et
jamais ne l'aimeront ne lui feront
prouffit.</p>


<h3>Le .xix.<sup>e</sup> chappitre.</h3>

<p>Cellui qui le jour sainct vincent
loye les arbres de son gardin
de loyens de fuerre de fromment:
il aura cestui an plenté de
fruis.</p>

<p><b>Glose.</b> Emmeline le
crottee dist a ce propos que qui behourde
le jour des brandons ses
arbres/ sache pour vray qu'ilz
n'auront en tout cest an ne honnines
ne vermines.</p>


<h3>Le .xx.<sup>e</sup> chappitre.</h3>

<p>Cellui qui estrine sa dame par
amours le jour de l'an de couteaux
sachiez que leur amour refroidera.</p>

<p><b>Glose.</b> Dist a cest article
collette du cren. je vous
asseure que cellui qui estrine sa dame
d'espinceaux a grosses testes que
l'amour en devient plus ardant
et plus durable.</p>


<h3>le .xxi.<sup>e</sup> chappitre.</h3>

<p>Cellui qui franchement puet
chevauchier l'ours .ix. pas d'un
tenant/ il est affranchy de .ix. paires
de maladis.</p>

<p><b>Glose.</b> Dist
une vielle matrone qui derriere
les autres estoit. je cuide bien
qu'il soit vray de la garison desdites
.ix. maladies. mais non pas de
celles dont on chiet a la renverse.</p>


<h3>Le .xxii.<sup>e</sup> chappitre.</h3>

<p>Quant vous veez un chat assis
sur une fenestre au soleil qui
lesche son derriere/ et la patte qu'il
lieve ne porte audessus de l'oreille
il ne vous convient doubter que
celle journee il ne pleuve.</p>

<p><b>Glose.</b> Lors se leva dame mehault
caillotte/ et dist que point
n'y a faulte/ car aincoires est sa
buee ou cuvier qu'elle n'ose laver
pour ce que son chat ne cesse de lechier
son derriere.</p>


<h3>Le .xxiii.<sup>e</sup> chappitre.</h3>

<p>Qui se siet au feu et escript es cendres
de son doy ou d'ung baston ou
qui se joue du feu/ c'est signe qu'il
a pissié ou qu'il pissera au lit.</p>

<p><b>Glose.</b> Peronne l'enfumee dist
en affermant ce texte que cellui qui
regarde sa femme couvrir le feu
devant lui sans soy lever: sachiez
que celle nuit il ne cessera de ronquier
et de dormir. Et se c'est une fille
a marier/ elle ne sera de l'annee
mariee.</p>


<h3>Le .xxiiii.<sup>e</sup> chappitre.</h3>

<p>Quant on craint que son chien
ne soit mors de chien enragié/
faittes le mengier et boire parmy
un trepié et il sera ce jour asseuré
de la rage.</p>

<p><b>Glose.</b> A ce propos
dist Guillemette la boisteuse
que qui veult son chat ou sa geline
tenir a l'ostel sans les perdre
si prengne ou le chat ou la geline
et la tourne par trois fois entour
la crameillie/ et puis leur
frote leurs pattes contre le mur
de la cheminee. et sans nulle
faulte jamais de cest hostel ne se
departiront.</p>


<h3>La conclusion de ceste journee.</h3>

<p>Pour ceste euvangile commencerent
toutes les assistentes
moult fort a rire/ et de
fait en laissierent le filer et desvuidier/
et moult fort loerent dame
transeline du croq de la deduction
de son euvangile/ ensamble
celles doctoresse et sages femmes
qui l'avoient glosé/ et si honnourablement
deduit/ et postilé que
mieulx on ne les porroit exposer.
Je me levay de mon siege a demy
lassé et desja semons du messagier
du dieu dormant pour aller le berchier
en son repos. Mais avant
mon departement. je voulz veoir
faire l'election de celle qui l'endemain
devoit presider. Les femmes
donques ayans laissié le rire
dirent que temps estoit d'eslire la
dame qui l'endemain presideroit.
Si eslurent d'un commun accort
dame abonde du four/ qui l'accepta
benignement et promist d'en
faire son povoir.</p>

<p>Aprés ceste
election ainsi de dame abonde du
four: je me departis le plus coyement
que je peus/ car elles se prindrent
si fort a quaqueter ensemble
qu'elles n'eurent regart a mon
departement.</p>


<div class="break"></div>
<h2>S'ensieut la continuacion des
euvangiles des queloingnes faittes
le mercredy soir par dame abonde
du four.</h2>


<p>Le merdredy soir a heure
acoustumee convindrent
et s'assemblerent toutes les femmes
qui avoient acoustumé d'y
estre/ ensemble pluiseurs autres
qui paravant n'y avoient esté par
la induction de leurs voisines.
Et elles ainsi assembleez survint
dame abonde du four qui pour
ceste nuit devoit et estoit ordonnee
pour lire son euvangile/ comme
elle fist. Mais avant que je procede
aux chappittres d'icelle: je
vueil descripre de son estat la maniere.
Il est vray qu'en ses jones
jours elle fut marchande de
luxure a detail/ et depuis en tint
bouticle en gros a bruges entre
les marchans. belle femme avoit
esté en sa jonesse: mais le vin et
les bons morseaux qu'elle avoit
pris et souvent l'avoient faitte si
grasse que apou avoit sa rondeur
sa longueur. Et abrief dire elle
avoit une partie des sept ars en
sa memoire/ car elle avoit estudié
a paris par l'espace de sept ans
ou colliege de glatigny. dont elle
avoit rapporté mainte parfonde
science. Elle doncques venue se
ala seoir ou siege a ce determiné
et aprés scilence faitte des assistentes
commença pour son thume et premier
chappitre en ceste maniere.</p>


<h3>Le premier chappitre.</h3>

<p>Pour le premier chappitre de
mon euvangile/ je vous asseure
que pour pissier entre deux maisons/
ou contre le soleil: on en
gaigne le mal des yeulx qu'on apelle
le leurieul.</p>

<p><b>Glose.</b> Aucuns l'appellent la rougerole
dist beatrix flabaude/ mais je croy
mieulx que ceste maladie viengne
de trop boire a la fontaine d'amours.</p>


<h3>Le .xx.<sup>e</sup> chappitre.</h3>

<p>Pour eschever de non venir palasineux
de la teste ou des rains
il se fault abstenir de mengier de
teste ne de char de chat ou de ours.</p>

<p><b>Glose.</b> Dist tantost berte au
court talon je cuide et si croy que
pour le palasin des rains/ il se
fault garder de couchier a l'envers
voire les femmes/ et les hommes
au contraire.</p>


<h3>Le .iii.<sup>e</sup> chappitre.</h3>

<p>Qui se met a pissier contre un
monstier ou en une atre/ c'est grant
merveille se avant sa mort il ne
chiet en apopelisie. car du moins
il sera graveleux.</p>

<p><b>Glose.</b> Certainement dist jacquemine
galoise qui long temps avoit servi
le curé/ je vous asseure que cellui
qui ainsi pisse ou fait sa neccessité
contre l'eglise ou en l'attre
l'eaue benoite qu'il rechoit le dimence
ne le puet aidier contre le
tonnoire pour celle sepmaine.</p>


<h3>Le .iiii.<sup>e</sup> chappitre.</h3>

<p>Se une femme perchoit un loup
qui le suive/ elle doit tantost trayner
sa chainture par terre aprés
elle en disant. Garde toy loup
que la mere dieu ne te fiere/ et tantost
tout confus s'en retournera.</p>

<p><b>Glose.</b> Jane la sauvage dist
que se aucun voit le loup devant
que le loup le voye il n'aura povoir
de lui meffaire. Et pareillement
la personne au loup.</p>


<h3>Le .v.<sup>e</sup> chappitre.</h3>

<p>Quant le seigneur ou la dame
d'un hostel est malade et un corbauld
vient crier dessus la cheminee
ou la maison ou le pacient
gist: c'est grant signe qu'il mora
de ceste maladie.</p>

<p><b>Glose.</b>
Mehault tost preste dist a ce propos
que quant une agache y vient
gargonner/ c'est bon signe et
que le pacient garira.</p>


<h3>Le .vi.<sup>e</sup> chappitre.</h3>

<p>Quant le vent d'escorchevel
vente les femmes sages et bonnes
mesnagieres doivent taillier
le debout de l'oreille dextre de leur
jone veau et jetter celle piece a l'encontre
du vent affin que leur veau
croisse et amende comme il fera.</p>

<p><b>Glose.</b> Certes dist maroie
joe brulee/ je croy que qui
prometteroit a sainct barthelmieu
sa dextre corne qu'il souffiroit.</p>


<h3>Le .vii.<sup>e</sup> chappitre.</h3>

<p>Mes bonnes voisines/ je vous
vueil en ce chappitre dire l'un des
plusgrans secrez que j'aye oncques
apris en savoie/ c'est pour
aussi vray comme euvangile que
quant aucune tempeste levera en
l'air vous devez tantost faire du
feu de quatre bastons de chesne
en croix au dessus du vent/ et lui
faire une croix dessus/ et tantost
la tempeste se tournera de costé et
ne touchera a voz biens.</p>

<p><b>Glose.</b> Baudine camuse dist
bien que ou pays de savoie a pluiseurs
sages femmes/ car pour faire
bel ou lait temps elles en sont
maistresses.</p>


<h3>Le .viii.<sup>e</sup> chappitre.</h3>

<p>Quant les anettes sentent la
tempeste esmouvoir en l'air et qu'elles
volent/ et crient sur l'eaue en
bas c'est signe qu'il plouvera sans
tempeste. mais quant elles se taisent:
elles redoubtent fort le tonnoire.</p>

<p><b>Glose.</b> A ce propos
dist Mabelie joliette que quant
les cynes ou les oies se baignent
et debatent en l'eaue/ il n'y aura
aucune faulte qu'il ne pleuve cellui
jour.</p>


<h3>Le .ix.<sup>e</sup> chappitre.</h3>

<p>Quant on oit chiens uller on
doit estoupper ses oreilles. car ilz
apportent mauvaises nouvelles.
Et par contraire on doit oyr le
cheval crier et haynir.</p>

<p><b>Glose.</b>
Magnon broquette dit en approuvant
cest article. que quant on oit
les loups uller on se doit mettre
en bon estat/ car c'est signe de grant
pestilence avenir par guerre ou
par famine.</p>


<h3>Le .x.<sup>e</sup> chappitre.</h3>

<p>Quant vous veez les loups venir
querre leur proie pres des villes
ou dedens les villages sachiez
que c'est grande apparence de
chier temps.</p>

<p><b>Glose.</b> Jehane
baguette dist sur ce texte que
quant cerfz/ bisches/ ou dains
viennent paistre pres des villages
et des maisons c'est bon signe
et habondance de tous biens.</p>


<h3>Le .xi.<sup>e</sup> chappitre.</h3>

<p>Je vous dy pour euvangile que
nul qui veult gaignier au jeu de
dez ne se doit jamais asseoir pour
jouer son dos devers la lune ou
qu'elle soit lors/ ains lui doit tourner
le visage ou se ce non jamais
il n'en levera sans perte.</p>

<p><b>Glose.</b> Michelette houchue
dist a ce promos que qui veult
gaignier aux dez par jour il convient
faire le contraire car il fault
tourner le dos au soleil.</p>


<h3>Le .xii.<sup>e</sup> chappitre.</h3>

<p>Je vous dy mes voisines que
quant on met blans draps en un
lit l'angele de dieu s'i repose jusques
a ce que on y fait/ ou pet/ ou
vesse.</p>

<p><b>Glose.</b> Marion ort
trau dist a ce propos que tantost
que l'angele s'est departis du lit
le dyable puant y entre dont souvent
en sourt grande noise entre
homme et femme.</p>


<h3>Le .xiii.<sup>e</sup> chappitre.</h3>

<p>Cellui qui rechoit de l'eaue benoite
le dimence a la grant messe
le diable mauvais en toute ceste
sepmaine/ ne puet cellui ou celle
tempter ne approchier a sept piez
prez.</p>

<p><b>Glose.</b> Berte le lourde
dist que qui ne rechoit de l'eaue
benoite le dimence/ le dyable lui
puet et jour et nuit asseoir invisiblement
sur l'espaule. Et qui ne
la rechoit de la main du prestre/
sachiez qu'elle n'a ne force ne vertu.</p>


<h3>Le .xiiii.<sup>e</sup> chappitre.</h3>

<p>Cellui qui souvent benist le soleil
la lune et les estoilles ses biens
lui multiplieront au double.</p>

<p><b>Glose.</b> Jossine tost preste dist
que qui a son couchier salueront
l'estoille pouchiniere/ il ne seroit
possible de perdre aucun de ses
pouchins/ et se multiplieroient
doublement.</p>


<h3>Le .xv.<sup>e</sup> chappitre.</h3>

<p>Cellui qui au matin a son lever
fait le signe de la croix/ et laver
ses mains ains qu'il passe hors
de son huys le diable pour ce jour
n'aura povoir de le grever. Et s'il
ne le fait quelque labeur qu'il face
tout ce jour ne lui pourra multiplier.</p>

<p><b>Glose.</b> A ce propos
dist geffrine tost preste que qui
ne fait dire le benedicite a son disner/
le dyable invisiblement siet
a celle table et y boit et mengue.</p>


<h3>Le .xvi.<sup>e</sup> chappitre.</h3>

<p>Quant aucune femme porte des
chappons a la bonne ville pour
les vendre ou autres choses/ s'elle
d'aventure chausse au matin
son pied droit premier/ elle aura
bon eur de bien vendre.</p>

<p><b>Glose.</b> Ceste chose m'est souvent
avenue dist tempre meure.
Et oultre ce ay esté maintefois estrinee
de tel marchant qu'il en penseroit
a mari s'il le savoit.</p>


<h3>Le .xvii.<sup>e</sup> chappitre.</h3>

<p>Quant une femme entre au matin
en son estable pour moudre
ses vaches/ s'elle ne dist vous sauve
dieux/ et sainte bride volentiers
les vaches du pied de derriere
regibent et souvent brisent le pot
ou respandent le lait.</p>

<p><b>Glose.</b>
A ce propos se leva une vielle qui
n'avoit mais que un dent/ et dist
en audience que quant les veaulx
ne veulent boire ne au doy
ne autrement/ que le toreau qui
engendra ce veau n'eut point d'amour
a la mere.</p>


<h3>Le .xviii.<sup>e</sup> chappitre.</h3>

<p>Se une cense a plenté de brebis
qui aient pluiseurs aigneaux/ et
aprés la disme payee on en presente
chascun an un au loup/ certes
il en prendera un nonobstant
garde qu'on y commette.</p>

<p><b>Glose.</b>
Emmelotte du glay dist a ce propos
que qui ne presente un aignel
au loup en l'onneur de l'aignel
de dieu: il sache certainement
qu'il en y aura de foireux en
l'annee.</p>


<h3>Le .xix.<sup>e</sup> chappitre.</h3>

<p>Qui cueille ou eslit la poree le
samedy aprés nonne pour le dimence
cuire et mengier/ il en vient
de legier a celles qui ce font le
mal qu'on dist le joyel nostre dame.</p>

<p><b>Glose.</b> Jehanne court
talon dist que ainsi l'en avint en
sa jonesse/ mais un jone medecin
l'en garist assez doucement en pou
de temps.</p>


<h3>Le .xx.<sup>e</sup> chappitre.</h3>

<p>Quant un homme est prest pour
monter a cheval/ il ne doit prendre
de la main de sa femme son espee
ne autre piece de harnas/ car
a son besoing il ne s'en porroit deffendre.</p>

<p><b>Glose.</b> Dist une
des assistentes nommee angeline
verde vaine que ainsi en avint il
a son premier mari. Car en chevauchant
de nuit il vey a la clarté
de la lune un espovantaire de
costé sa voye/ mais il ne sceut onques
tirer son espee que lui avoie
baillié de haste qu'il eut de s'en
fouyr.</p>


<h3>Le .xxi.<sup>e</sup> chappitre.</h3>

<p>Cellui qui pisse contre le soleil
il devient en sa plaine vie graveleux/
et si engendre souvent la
pierre.</p>

<p><b>Glose.</b> Je croy dist
agnechon la pellee que la gravele
viengne plus tost de boire trouble
vin ou autre beuvrage trouble
et especiallement de chevauchier
sans selle.</p>


<h3>La conclusion de ceste journee</h3>

<p>Aprés ceste euvangile fist
pause dame abonde du
four/ car il ne lui estoit possible
de proceder en oultre a sa lecture
pour le murmure des riseez que les
filleresses firent lors toutes ensemble.
Et quant a piece de temps
elles firent aucun pou de silence: elles
remercierent moult dame abonde
de ses vrayez euvangiles
promettans que point ne les metteroient
en oreille de veel/ ains le
divulgueroient et publieroient par
tout leur sexe a celle fin que de
generacion en generacion elles
fussent continueez et auguementeez.
Sur ce se commencerent toutes
a elles lever et prendre leurs quenouilles/
fuisseaulx/ fusseez/ happlez/
vertoiles/ toures et autres
bagaiges appartenans a l'art de
fillerie pour elles retourner chascune
a sa chascune.</p>

<p>Et je troussay
mes agoubilles pour m'en
tourner dormir/ car la minuit approchoit.
elles aprés pluiseurs
raisons et menues suffrages esleurent
dame sebile des mares
pour l'endemain lire a heure acoustumee.
dont elles furent moult
joyeuses/ et tandis qu'elles estoient
empeschiez je m'en alay reposer.</p>


<div class="chapter"></div>
<h2>S'ensieut la continuacion des
euvangiles leuttes par dames sebile
des mares le jeudy soir en
l'ostel accoustumez.</h2>


<p>Le jeudy entre six et sept
heures du vespre aprés
souper convindrent et assemblerent
les matrones et femmes acoustumeez
de venir a la serie ensemble
pluiseurs autres qui point n'avoient
accoustumé d'y venir pour oir
lire dame sebile des mares son
euvangile.</p>

<p>Dame sebile qui fort
tenoit du grave vint en la compagnie
de pluiseurs de sa cognoissance/
et se assist pour presider ceste
nuit/ comme celle qui a ce faire
estoit ordonnee. mais ains que
oultre procede: je vueil touchier
un pou de sa vie et l'estat de conversacion.</p>

<p>Ceste sebile estoit de
par sa grant mere venue de savoie
d'une contree nommee vaux
dont premiers vindrent les vaudois
de laquele science elle avoit
beaucop retenu. elle avoit d'eage
environ .lvii. ans maigre et longue
femme estoit/ et si se disoit
gentil femme a cause de vaux. et
en quelque assemblee qu'elle se
trouvoit: elle avoit volentiers la
derreniere parolle pour tout couclure
et ainsi estoit elle avantaigiere
pourquoi il y eut pluiseurs femmes
qui pour ceste cause y vindrent
qui paravant n'y avoient esté.
Dame sebile doncques assise en
son siege aprés silence obtenue
commença le premier chappitre
de son euvangile et dist.</p>


<h3>Le premier chappitre.</h3>

<p>Qui vuelt que ses enfans ne soient
paoreux il est expedient que
incontinent aprés le batesme de
l'enfant/ le pere lui face empoingnier
de la main droite son espee
ou son glaive/ et il sera toute sa
vie hardis.</p>

<p><b>Glose.</b> Dame
alix des mares sa suer dist que
qui feroit lire par un prestre dessus
l'enfant l'euvangile des trois
rois ou l'oroison sainct charlemaine
il seroit hardis et victorieux.</p>


<h3>Le second chappitre.</h3>

<p>Quant deux jones gens filz et
fille sont pour lever un enfant le
prestre se doit mettre entre deux
car s'il avenoit qu'ilz preissent
l'ung l'autre a mariage jamais n'auroit
paix entre eulx.</p>

<p><b>Glose.</b> Une vielle qui la estoit dist tantost
sur cest article qu'il estoit certain
et vray. Et oultre que s'ilz
avoient enfans ils feroient tous
pute fin.</p>


<h3>Le tiers chappitre.</h3>

<p>Cellui qui congnoist charnelement
sa commere a sa priere
jamais ne puet en paradis entrer
se le filleul son enfant ne fait de
son gré la penitance premier pour
sa marrine/ et aprés pour son pere.</p>

<p><b>Glose.</b> Cristine la
sauvage dist que qui prent sa
commere par mariage/ touteffois
qu'ilz se conjoindent charnelement/
qu'il tonne volentiers
ou fait orage en terre ou en mer.</p>


<h3>Le quart chappitre.</h3>

<p>Quiconques congnoist charnelement
nonnain ou femme voilee
par copulacion d'homme de religion
ou prestre seculier/ sachiez
qu'ilz morrons tous a membre
roit/ et a trop plus de doleur que
autres gens.</p>

<p><b>Glose.</b> Fillette
l'estroite dist que se de tel accouplement
viennent enfans ilz
sont enclins a mains maulz et
fortunes.</p>


<h3>Le .v.<sup>e</sup> chappitre.</h3>

<p>Une meschine de prestre perseverant
en son pechié jusques a la
mort/ sachiez pour vray comme
euvangile qu'elle est chevalet au
dyable/ et ne convient prier pour
elle.</p>

<p><b>Glose.</b> L'une d'entre
elles qui savoit de cest article respondy
que le pechié se povoit estaindre
par les prieres du prestre/
et par les enfans qu'ilz ont
engendrez jasoit ce que communement
ilz ne facent gaire bonne
fin.</p>


<h3>Le .vi.<sup>e</sup> chappitre.</h3>

<p>Se un prestre seculier ou autre
religieux congnoist charnelement
femme mariee/ il n'aura jamais
du pechié pardon/ se premierement
ne lui est pardonné du
mari d'elle.</p>

<p><b>Glose.</b> Certainement
respondy une matrone
cest article croy je bien/ car
dieu n'emprent jamais sur le
droit d'autrui/ et aprés il pardonne
le droit de partie sauf.</p>


<h3>Le .vii.<sup>e</sup> chappitre.</h3>

<p>Se un homme marié habite a
la femme de son voisin ou autre
femme mariee/ il mesmes se clot
la porte de paradis et ja n'y enterra
com fort qu'il y busche.</p>

<p><b>Glose.</b> Margot clappeie dist
que jamais ne lui sera ouverte
fors par cellui a qui tant a offensé/
quant aincoires il lui auroit
pardonné.</p>


<h3>Le .viii.<sup>e</sup> chappitre.</h3>

<p>Quant le preste a chanté messe
et que les aucuns vont baisier
l'autel ceulz en celle sepmaine ne
doivent baisier femme nulle se ilz
ne l'ont espousee.</p>

<p><b>Glose.</b>
Certainement dist une vielle
filleresse/ ceulx qui font contre cest
article ne fauldront avoir mal
aux dens ou a la teste.</p>


<h3>Le .ix.<sup>e</sup> chappitre.</h3>

<p>Quant une femme enchainte
porte son enfant plus sur le costé
dextre et qu'elle mengue volentiers
venoison et volille/ qu'elle oyt
volentiers parler de tournois et
de joustes sachiez de vray qu'elle
porte un filz.</p>

<p><b>Glose.</b> Mabelie qui mere alerresse estoit
dit que quant la femme porte sur
le costé senestre et appete dansses
et sons d'instrumens que elle aura
une fille.</p>


<h3>Le .x.<sup>e</sup> chappitre.</h3>

<p>Se une femme grosse d'enfant
desire savoir quel hoir elle porte
ascoutez la parler/ et par elle mesmes
le saurez. car quant elle demandera
quel hoir vous semble
il que je porte. Se vous dittes un
beau fils et elle n'en rougist: sachiez
pour vray qu'elle fera une fille.</p>

<p><b>Glose.</b>
Dist laurette la serie
que se la femme enchainte marche
au mouvoir plus tost du pied
droit que du senestre elle porte
sans faulte un filz. et s'elle fait le
contraire ce sera une fille.</p>


<h3>Le .xi.<sup>e</sup> chappitre.</h3>

<p>Quant un homme engendre
naturellement un enfant s'il lui
povoit lors souvenir le temps qu'il
lui avint et il pensoit comment aprés
le fait il se trouva disposé/
autre juge fors lui n'y fauldroit
car quant l'omme engendre un
filz petit s'en change pour ce qu'il
engendre son semblable. mais a
engendrer une fille qui est hors
de sa complexion: il s'en treuve
fort aliené voire pour deulx ou
pour trois jours.</p>

<p><b>Glose.</b>
Perrote galoise dist que incontinent
que femme a conceu enfant
masle pour les trois premiers
mois elle porte assez bel. mais les
autres six mois moult en a grant
doleur plus que d'une fille. Toutefois
les trois premiers mois la
fille lui baille plus a souffrir.</p>


<h3>Le .xii.<sup>e</sup> chappitre.</h3>

<p>Quant vous voyez les gelines
assembler dessoubz quelque apentis
ou en requoy sachiez pour
vray que le temps se muera en
pluye de brief.</p>

<p><b>Glose.</b>
Puis que sommes entrez de parler
des gelines dist emmeline
trumeliere je vous en diray droites
merveilles. car quant vous
volez avoir vos poules coupez
dessus leurs testes pour aussi vray
que sommes icy il vous convient
affubler un sac aquoquide quant
vous mettez les oefs couver/ et
les pouilles seront toutes couppeez
dessus leurs testes.</p>


<h3>Le .xiii.<sup>e</sup> chappitre.</h3>

<p>Et quant vous verrez alumer
la sieuye dedens voz chemineez
faittes lui la moe: et pour aussi
vray que euvangile elle s'estaindera
a acop.</p>


<h3>Le .xiiii.<sup>e</sup> chappitre.</h3>

<p>Mes amies et voisines quant
vous alez au retrait gardez vous
de torchier vostre derriere de fueilles/
et pour aussi vray que euvangile
jamais ne serez malade du
mal sainct loup de fueilloy.</p>

<p><b>Glose.</b>
Calle court talon dist
qu'elle le fist une fois. mais elle
ne povoit durer d'escopine qui le
poingnoit/ je croy que le dyable
estoit en l'erbe.</p>


<h3>Le .xv.<sup>e</sup> chappitre.</h3>

<p>Quant un enfant est né avant
qu'il soit baptisié gardez vous de
le mettre premierement ne porter
sur vostre bras senestre. car pour
vrai il en seroit gauchier toute
sa vie.</p>

<p><b>Glose.</b>
Martine
tost preste dist a ce propos que se
vous faites tourner a vostre mari
son visage vers orient tandis
qu'il est embesoingnié ou fait d'amours/
s'il fait generacion se sera
un filz.</p>


<h3>Le .xvi.<sup>e</sup> chappitre.</h3>

<p>Qui se mire en un miroir de
nuit pour aussi vray que euvangile/
il y voit le mauvais et si
n'en embellira ja pourtant ains en
devendra plus lait.</p>

<p><b>Glose.</b> Belotte camuse dist qu'il y a des
miroirs a bruge glace qui sont
naturelz et qui rendent les gens
qui s'i mirent un pou bruns/ mais
ilz ont mauvaise alaine.</p>


<h3>Le .xvii.<sup>e</sup> chappitre.</h3>

<p>Qui veult estre victorieulx en
guerre ou eureulx en marchandise/
si veste au matin sa chemise
ce devant derriere ou a l'envers/ et
pour vray il le sera.</p>

<p><b>Glose.</b>
Ceste rigle et sans aucune faulte
mais que la guerre ne soit contre
sa femme/ car s'il la voloit batre
il le perderoit.</p>


<h3>Le .xviii.<sup>e</sup> chappitre.</h3>

<p>Quant une femme a son coq lent
et niche elle lui doit faire mengier
des aux/ et lui en oindre la creste
affin qu'il en deviengne plus fort
et plus vigoureux/ et aussi il en gardera
mieulx ses drois envers ses
gelines.</p>

<p><b>Glose.</b>
Qui pourroit trouver dist marote ridee l'erbe
qui resveille les niches maris j'en
donroie jusques a ma chemise/ et
deusse aler pour mon pain.</p>


<h3>Le .xix.<sup>e</sup> chappitre.</h3>

<p>Qui veult nourrir et eslever petis
chiens sans gaires croistre/ il
doit au matin laver ses mains en
largement d'eaue/ et d'icele mouillier
le pain qu'on donne aux chiens
et de celle eaue a boire/ et pour vrai
jamais plus ne croisteront/ neiz
que les mains d'icelle sont laveez.</p>

<p><b>Glose.</b>
Je croy bien
qu'il soit ainsi/ mais marote pelee
ma taie les nourrissoit en un pot
et ils ne povoient croistre plusgrant
que le pot n'estoit.</p>


<h3>Le .xx.<sup>e</sup> chappitre.</h3>

<p>Quant une femme se lieve de
nuit pour pissier devant que le coq
chante la tierce fois/ et elle engambe
par dessus son mari sachiez
que s'il a acun de ses membres
roide qu'il se amollira s'elle ne retourne
en son lieu par ou elle est
engambee.</p>

<p><b>Glose.</b> Maroie
ployarde dist que se c'est aprés le
premier chant du coq elle sans
prejudice s'en puet retourner par
ou lui plaist.</p>


<h3>Le .xxi.<sup>e</sup> chappitre.</h3>

<p>Pour certain mes voisines
quant vous orrez fort venter sachiez
que c'est tout signe de traison
ou aumoins de mauvaises
nouvelles.</p>

<p><b>Glose.</b>
C'est chose moult de fois esprouvee
dont les exemples en seroient trop
longues a raconter.</p>


<h3>Le .xxii.<sup>e</sup> chappitre.</h3>

<p>Quant un homme chevauce
par le chemin et il rencontre une
femme filant/ c'est tresmauvais
rencontre et doit retourner et prendre
son chemin par autre voye.</p>

<p><b>Glose.</b>
Jaquette joquesus dist
que se la femme veult muchier sa
queloingne en son gyron ou derriere
son cul: qu'il ne lui puet nuire.
mais s'il paraventure cheoit
de son cheval: il se porroit bien
fort blechier en aucun de ses membres.</p>


<h3>Le .xxiii.<sup>e</sup> chappitre.</h3>

<p>Je vous dy pour conclusion et
pour aussi vray que nous sommes
icy que se une femme veult que
son mari ou amy l'aime fort: elle
lui doit mettre une fueille de gauguier
cueillie la nuit sainct jehan
tantis qu'on sonne nonne en son
souler du pied senestre. et sans
faulte il l'amera moult merveilleusement.</p>


<h3>Conclusion de la serie du jeudy.</h3>

<p>A celle conclusion commencerent
toutes les vieilles
et jones qui presens y estoient a
deviser toutes ensemble et faire un
murmure comme toutes esbahiez
des nobles auctoritez et vrayes
euvangiles que dame sebile leur
avoit exposé/ et bien promirent entr'elles
de les retenir et mettre en
leurs memoires/ car sainctes et
bonnes les tenoient.</p>

<p>Il me desplaisoit moult que compaignie
d'aucun homme ne povoie avoir
pour rire/ car certes la maniere
qu'elles tenoient estoient moult
estrange/ et a mon avis il leur
sembloit que le monde par ces
constitucions et chappitres se devoit
cy aprés gouverner et regir
par elles.</p>

<p>Or ça dist l'une qui
moult vieille et bochue estoit nommee
estoit Mabelie du cendrier.
Mes amies et voisines il est jeudy
qui est jour de recreacion et le
plus cras de la sepmaine. il m'est
avis qu'il seroit bon que feissions
un petit bancquet pour recreer noz
espris/ et especiallement pour bien
vegnier le profiat de noz bonnes
et sages doctoresses qui jusques
icy nous ont instruit et amonnesté
la noble doctrine dont ci aprés
sans aucune doubte serons ameez
prisiez et honnoreez et par aventure
parvendrons a avoir dominacion
par dessus les hommes.
Qu'en dittes vous: Certes dist
une sienne voisine qui bonne galoise
estoit/ et savoit assez du bas
voler/ nommee Mehault ployarde.
je vous diray oncques femme
ne dist mieulx. je m'en voy a
ma maison tout quoyement tandis
que mon mari ployart dort et
apporteray une douzaine d'oefs.
Dist une autre. Et je m'en voy
querir de la farine et du burre si
ferons des gauffres. et par dieu
le vilain joquesus n'en tastera ja.
Respondit une vieille ridee nommee
flourette du pré. et je m'en voy
querir demy lot de vin doulz/ car
aincoires ay je espargnié un denier
que mon mari malprest ne scet
point.
Or sus doncques chascune
se mette en ses devoirs dist l'une
et je ferai tout apprester.</p>

<p>Tandis qu'elles estoient ainsi empeschiés
et ne pensoient fors d'acomplir
leur entencion: je me departi en
muchettes. et sans congié me retray/
car grant sommeil avoie.
De la chiere qu'elles firent riens
n'en sçay fors ce que l'endemain m'en
fut dit. mais il n'y a chose digne
d'estre mise par escript car en
ce bancquet y eut tant de raisons
sans effect qu'il n'est secretaire
tant soit publique qui en eust sceut
tenir le conte</p>


<div class="break"></div>
<h2>La continuacion de la journee
du jeudy au vendredy faitte par
dame gomberde la faee.</h2>


<p>Quant vint le vendredi a
heure acoustumee et que
les vielles matrones et autres
voisines de toutes sortes furent illec
venues avant que dame gomberde
la faee fust venue pour presider
en son siege: elles se commencerent
a deviser entr'elles de la
bonne chiere qu'elles avoient faittes
le soir precedent depuis mon
departement parquoy je sceus comment
la nuit s'estoit portee: et disoit
dame mabelie du cendrier a flourette
du pré: dya voisine et comment
vous voz huvastes hier soir je
croy que ce fut pour mieulx dormir
vous touchastes de la tierce pinte.
Et je le croy bien respondy flourette/
pieça ne m'avint d'avoir si
bonne nuit/ car ce songart joquesus
mon mari ne me fist ne chou
ne quoy/ voire au moins qui vaille/
passé a plus de .ix. jours/ je
croy qu'il face sa neuvaine a quelque
sainct maupreu lui puist il
faire de me ainsi espargnier mais
puis que temps avons de deviser/
comment s'achema mehault ployarde/
il sembloit que tout fust sien/
et a brief dire il n'y avoit que
pour elle. il seroit bon de savoir se
elle ne resveilla point son mari
ployart au couchier. A hay respondy
mehault/ et pour dieu qu'on
le laisse desormais en paix/ car il
ne vault desormais plus riens et
moins que riens que male froide
joye en peust on avoir.
Et comment
dist une jone fille qui l'escoutoit.
dame mehault vous qui estes
si vielle et si ancienne vouldriez
vous aincores gymberter et
y a il en vous aincoires vaine
qui y tende: A ceste parolle mist
dame mehault ses mains a ses
costez/ et en grant couroux lui respondit
que voirement avoit elle
aincoires une verde vaine/ et que
pour couchier dessoubz il ne failloit
point regarder a l'eage: mais
seulement au bon voloir qui aincoires
lui estoit demouré/ et que
dieu merci aincoires fondoit le
burre en sa bouche/ combien qu'elle
ne peust croquier noisettes/ car
elle n'avoit que un seul dent.</p>

<p>A dont vint dame Gomberde
la faee pour commencer son euvangile
a la venue de la quele
fut faitte silence/ mais ce fust a tresgrande
paine. car dame mehault
estoit si malcontente de ce que
elle avoit esté appellee vielle: et si
n'avoit aincoires que .lxxvii. ans
que nullement se voloit appaisier.
Touteffois tant l'en pria l'en
qu'elle se teust la dieu merci. Si
pris ma plume et mon papier/ et
me mis en mon devoir pour noter
ce qu'elle diroit. mais avant que
je procede a ses chappitres: je
vous vueil dire qui fut celle doctoresse
gomberde.</p>

<p>Elle estoit de par
sa mere d'auvergne et de par son
pere de piemont. de simple et assez
belle maniere estoit devant les
gens/ car elle se disoit gentil femme.
Mais se aucun avoit perdu
quelque chose elle se mesloit de
le renseignier. et qui eust a faire
d'aucune fille secrete elle en eust
fait plaisir pour gracieulx vin et
c'estoit la practique de quoy elle
s'entretenoit le mieulx. Subtile estoit
comme il apperra par sa lecture.</p>

<p>Quant elle fut assise et que
silence fut faitte elle commença
son thume en cest maniere.</p>


<h3>Le premier chappitre.</h3>

<p>Or sus dist dame gomberde laissons
toutes rihotes et debas ester
et commençons pour l'onneur du
vendredy ouquel nous sommes
a parler du sainct sacrement de
mariage/ car j'ay esté sept fois
mariee. mais ce non obstant se
le .viii.<sup>e</sup> me venoit et il estoit a mon
het aincoires y entenderoie volentiers.
Et pour de lui estre fort
amee je lui feroie mengier une poiree
d'herbes cueillies la nuit sainct
jehan a nonne. et pour vray il ne
lui seroit possible de me laissier
pour une autre plus jone de moy.</p>

<p><b>Glose.</b>
Dist belotte court talon
a ce propos que se une femme mettoit
en l'oreille de son mari des
plumes d'un chappon qui auroit
mené jones pouchins/ et du poil de
la droite patte de son chien/ et
du poil du bout de la queue de
son chat. il ne pourroit jamais
oublier l'amour d'elle.</p>


<h3>Le second chappitre.</h3>

<p>Se une femme veult estre audessus
que son mari ne la batte. il
fault prendre toutes ses chemises
et quant le curé list la passion le
vendredi les mettre dessoubz l'autel/
et lui faire vestir le dimence
ensuivant/ sachiez que tant qu'il
aura vestue ceste chemise: il sera
a sa femme doulx et courtois.</p>


<h3>Le tiers chappitre.</h3>

<p>Se une femme veult que son mari
aime mieulx l'un de ses enfans
que l'autre: si lui face mengier des
deux debous des oreilles de son
chien la moitié/ et a l'enfant l'autre
moitié. et pour aussi vray que
euvangile ilz s'entraimeront si
fort que a pou pourront ilz estre
l'un sans l'autre.</p>


<h3>Le quart chappitre.</h3>

<p>Se une femme veult faire que
son mari aime tous ses enfans outre
mesure si prende de l'orine de
tous ses enfans atout eaue belle et
clere/ et par .ix. jours au desceu de
son mari lui en face laver ses mains
et son visage/ et sans faulte il les
amera oultre mesure.</p>


<h3>Le .v.<sup>e</sup> chappitre.</h3>

<p>Qui veult affranchir son chien
de devenir enragié si lui donne a
mengier tous les jours au matin
du propre pain un morseau ou
deux qui aura esté porté a l'offrande
le dimence derrain passé/ et si
le reffuse sachiez pour vray qu'il
est mal disposé.</p>

<p><b>Glose.</b>
Marotte pelee dist que qui ne
veult estre assailli ne abayé des
chiens de jour ne de nuit/ si ait du
bon frommage rosti et leur donne
en disant Inchamo et freno tout
au long/ et pour certain ilz le laisseront
en paix. voire et se fussent
ilz rabis.</p>


<h3>Le .vi.<sup>e</sup> chappitre.</h3>

<p>Femme qui desire que ses vaches
donnent chascune autant de
lait comme celles de ses voisines
elle doit par chascun jour son vaissel
a moudre froter de bonnes herbes
cueillies sur la nuit de sainct
jehan tandis qu'on sonne nonne.</p>

<p><b>Glose.</b>
Je croy dist jennette
grosse motte que qui metteroit ces
herbes ainsi cueillies la nuit saint
jehan deseure l'uys de l'estable ou
les vaches couchent en disant
que dieu les sauve et sainte bride
qu'elles donneront lait tous jours
de bien en mieulx.</p>


<h3>Le .vii.<sup>e</sup> chappitre.</h3>

<p>Qui veult avoir de ses vaches
et l'yver et l'esté burre frais. il doit
quant elles sont en sault les mener
devant le thaur/ et les lui laissier
flairier sans touchier/ et mener
la vache trois tours autour du
thaur/ et puis lui laissier saillir
et pour vray vous aurez toute
l'annee frais burre.</p>


<h3>Le .viii.<sup>e</sup> chappitre.</h3>

<p>Quant une femme grosse engambe
le tymon d'un char/ se c'est
un filz il aura gros membre et
dur a merveilles. Et se c'est une fille
elle aura moult grosses levres
et vermeilles aussi bien dessoubz
comme dessus.</p>


<h3>Le .ix.<sup>e</sup> chappitre.</h3>

<p>Femme qui jamais ne veult
perdre son bon chat quant on l'a
on lui doit oindre les quatre pates
de burre par trois vespreez/ et
jamais de cestui hostel ne se depatira.</p>


<h3>Le .x.<sup>e</sup> chappitre.</h3>

<p>Je vous dy pour aussi vray que
euvangile que se une personne
mengue d'une beste que le loup aura
estranglé/ et de laquelle il aura
par aventure mengié/ a grande
paine puet icelle personne rendre
ame se le loup n'estoit premierement
mort.</p>

<p><b>Glose.</b> Au moins ne pourroit il parler
dist belotte le cornue par long
temps s'il n'avoit fait son offrande
a monseigneur sainct loup.</p>


<h3>Le .xi.<sup>e</sup> chappitre.</h3>

<p>Quant on voit blans religieux
aler ou chevauchier par les champs
nul ne se doit acheminer celle part
pour le lait temps qui par coustume
leur survient.</p>

<p><b>Glose.</b> Aucunes sages femmes dist margot
le pelee ont dit pour vray
que le rencontrer du matin d'un
blanc moisne est tresmauvais signe.
mais le rencontre d'un noir
est par le contraire bon signe voire
mais qu'il n'ait riens de blanc.</p>


<h3>Le .xii.<sup>e</sup> chappitre.</h3>

<p>Quant une espousee va de sa
maison a l'eglise pour espouser son
fiancé la meilleur de toutes les
prieres qu'on lui donne demeurent
a son prouffit/ moiennant qu'elle
remercie incontinent le donneur
autrement celle priere ne lui vauldroit
riens.</p>

<p><b>Glose.</b> Dist
une bonne galoise nommee perrine
bleue levre de cest chappitre
ay trouvé une exepcion/ car quant
j'alay espouser janot bleue levre
mon mari/ ma taye me salua en
priant que je peusse avoir bon et
roide encontre/ dont je l'en merciay.
mais il m'en avint tout autrement/
car je le trouvay si doulz
qu'on le eust lyé au droit neu/
qu'on en ait froide joye.</p>


<h3>Le .xiii.<sup>e</sup> chappitre.</h3>

<p>On ne doit jamais mettre couver
oefs de geline ne d'anettes par
le jour du vendredy. Car pour
vray les pouchins qui en viennent
sont volentiers devorez des
oyseaux et bestes sauvages.</p>

<p><b>Glose.</b> Certainement dist maroie
du cendrier/ j'ay souvent oy
dire qu'il fault se garder de mettre
oefz couver le jour devant que
la lune se reface et le jour aprés
qu'elle est refaitte. car les pouchins
qui en viennent ne font jamais
bonne fin.</p>


<h3>Le .xiii.<sup>e</sup> chappitre.</h3>

<p>Quant a une femme lui escopist
la gorge/ ce lui sont bonnes nouvelles
que brief yra aux nopces
ou a relevee faire grande chiere.
Mais quant la teste lui escopist/
c'est signe contraire/ car elle pourra
bien estre batue de son mari.</p>

<p><b>Glose.</b> Perrette longues tettes
dist que quant la gorge escopist
a un homme qui autreffois a
batu sa femme c'est tout signe de
pendre.</p>


<h3>Le .xv.<sup>e</sup> chappitre.</h3>

<p>Quant on voit plenté de chauvesoris
voler entour une maison
il en fait bon deslogier/ car c'est un
grant signe que temprement on y
boutera le feu.</p>


<h3>Le .xvi.<sup>e</sup> chappitre.</h3>

<p>Qui de nuit laisse sur la table
la nape estendue/ et les soris viennent
par nuit sur la nape mengier
les miettes du pain qui y
sont demoureez/ quiconques mengue
l'endemain sur icelle: ses dens
lui devendront noirs et tost aprés
pourriront.</p>

<p><b>Glose.</b> Maroye
bouche d'or dist a ce propos que de
mangier chault potaige/ et especialment
poree de choulz: on en
a les dens noirs.</p>


<h3>Le .xvii.<sup>e</sup> chappitre.</h3>

<p>Quant un enfant est nouveau
né se c'est un filz il le convient
porter au pere/ et lui bouter des
pieds contre la poitrine/ et pour
certain jamais ne fera l'enfant male
fin.</p>

<p><b>Glose.</b> Fremine fauvele
dist a ce point que quant une
femme est acouchie d'une fille il
convient l'asseoir sur la poitrine
de la mere en disant/ dieu te face
predefemme/ et jamais elle n'aura
honte de son corps.</p>


<h3>Le .xviii.<sup>e</sup> chappitre.</h3>

<p>Quant une femme couchie avec
son mari et veult avoir plus
tost un filz que une fille elle doit
tenir ses mains closes tandis que
son mari fait l'euvre de nature/ et
pour vray elle aura un filz.</p>

<p><b>Glose.</b> Aucunes anciennes
matrones maintiennent que qui
veult faire un filz il le convient
faire au matin de jour/ et une fille
au vespre et de nuit.</p>


<h3>Le .xix.<sup>e</sup> chappitre.</h3>

<p>Une femme qui veult avoir petis
enfans tandis qu'elle porte se
doit desjuner au matin d'une tostee
de pain blanc en vin et sans
faulte l'enfant qu'elle porte sera petit.</p>

<p><b>Glose.</b> Dist une vielle
qui la estoit/ je croy mieulx que
les petis enfans soient engendrez
en faulte de la lune que autrement
car par coustume les hommes
ont lors deffaulte de moele.</p>


<h3>La conclusion de la serie du vendredy.</h3>

<p>Pour ceste derraine glose
sourdy grande tumulte
entre les femmes illec assembleez
tant de rire comme de parler toutes
ensemble/ et ne sembloit autre
chose fors que ce fust un marchié
de hire hare sans ordre et
sans voloir entendre l'une l'autre
ne atendre la fin de leurs raisons
pourquoy quant je vey ceste confusion
je ploiay mon papier/ estouppay
et serray mon escriptoire/
remis ma plume en mon coffin/ et
me levay me cuidant embler d'elles/
mais tantost je fus apperceus
d'aucunes d'elles qui me retindrent
a toute force et pour moy
firent aucun pou de silence qui
gaires ne dura. en laquele elles
me prierent que l'endemain voulsisse
retourner entr'elles a l'eure acoustumee
affin de parfurnir/ et
achever leur intencion et la chose
encommencee/ et pour mettre par
escript le residu des euvangiles de
dame berthe de corne qui estoit la
derraine assemblee qu'elles devoient
faire/ et ou elles devoient conclurre
et faire fin de leurs articles.
Moy considerant le commun proverbe
qui se dit. Que qui sert et
ne parsert son loyer pert: leur ottroiay
leur requeste liberalement.
Et aprés congié pris d'elles me
parti. et m'en alay reposer/ car la
teste avoie fort vuide pour les raisons
traversaines d'elles que mon
entendement n'avoit peu comprendre.
Si les laissay illecques trousser
leurs bagues et leurs quilles
et m'en alay reposer.</p>


<div class="break"></div>
<h2>La continuacion de la serie
du vendredy a celle du sammedy.</h2>


<p>Le samedy soir environ six
heures aprés le salve de
nostre dame/ et que j'eus prise assez
legiere refection tant pour l'onneur
du jour comme pour l'affeccion
que j'avoie pour veoir et oyr
a quel fin prenderoient noz dames
conclusion de leurs euvangiles:
je aprés que j'eus prises mes
agoubilles/ papier plume/ et enchre
me transportay ou lieu ou le
soir precedent avions assemblé.</p>

<p>Et moy illec venus me assis en
mon lieu acoustumé/ pluiseurs
des escolieres estoient desja venues
qui commençoient a desvuider et
haspler leurs fuseez. car filer ne
povoient pour l'onneur du samedy
et de la vierge marie. je n'eus
illec gaires sejourné quant vint
dame berthe de corne acompaignie
de pluiseurs de ses amies et
voisines pour son euvangile lire
et continuer comme a ce faire estoit
esleute. Mais avant que je
procede a ses chappitres: je vueil
descripre aucune chose de sa genealogie
et venue.</p>

<p>Dame berthe
de corne estoit de l'eage environ de
.iiii.xx. ans ou plus fille avoit esté
de regnaut de corne sage homme
a merveille qui en son temps
avoit estudié a toulette en l'art de
gramaire et en geomancie: depuis
avoit esté a montpellier ou il
avoit estudié en medecine/ et ceste
art fut dont il vesqui toute sa vie
et introduist dame berthe sa fille
en laquelle elle prouffita moult/ et
s'en vesqui depuis en tapinage assez
honnestement. Elle doncques
assise en son siege et silence obtenue
commença son euvangile en
ceste maniere.</p>

<p>Mes bonnes
amies et voisines puis que mon
tour est venu que je vous doy faire
fin et conclusion de l'euvre par
mes dames encommencé: je a
mon povoir traitteray de la science
que j'ay aprise qui touche medecine.
et m'en acquiteray au mieulx
que porray. Si vueilliez diligemment
entendre et les retenir
car elles sont dignes d'estre mises
en vostre memoire.</p>


<h3>Le premier chappitre.</h3>

<p>Et pour mon premier chappitre
je vous dy qui a les fievres et
il june le premier dimence aprés
le premier jour qu'elles l'auront
pris sachiez pour vray qu'elles le
laisseront.</p>


<h3>Le second chappitre.</h3>

<p>Cellui qui aura les fievres tierces
et il porte a son col en un petit
de soie les haulz noms lyez sans
doubte il en garira.</p>


<h3>Le tiers chappitre.</h3>

<p>Se vous avez mari rebelle et qui
ne vous vueille baillier argent a
vostre besoing prenez le premier
neu d'un festu de fromment cueillie
auprés de terre la nuit sainct jan
tandis qu'on sonne nonne/ et icellui
boutez ou trou du coffre ou
lieu de la clef: et sans faulte elle
s'ouvrira.</p>


<h3>Le quart chappitre.</h3>

<p>Cellui qui a les fievres quartaines
face tant qu'il treuve le
tesffle a quatre fueilles/ et s'en desjune
par quatre jours/ et pour
vray elles le laisseront.</p>


<h3>Le .v.<sup>e</sup> chappitre.</h3>

<p>Femme qui est malade de la
rougereule doit prendre de l'eaue
qui aura esté benoite le dimence
et d'icelle en faire un chaudeau et
en humer/ et pour certain elle en
garira.</p>


<h3>Le .vi.<sup>e</sup> chappitre.</h3>

<p>Pluiseurs gens parlent de la
maladie des fievres blanches qui
gaires ne scevent que c'est/ mais
elles sont pires que doubles quartes.
touteffois se pevent elles garir
par faire une souppe ou vaissel
sainct george.</p>


<h3>Le .vii.<sup>e</sup> chappitre.</h3>

<p>Pour garir fievres continues il
fault escripre trois les premiers
mos de la paternoster sur une
fueille de sauge nostree et icelle
mengier par trois matineez et il
garira.</p>


<h3>Le .viii.<sup>e</sup> chappitre.</h3>

<p>Se une femme se mespasse le
pied telement qu'il soit estors et
comme hors du lieu. il convient
que son mari voise en pelerinage
a monseigneur sainct martin
pour sa santé et qu'il raporte des
lavemens du pied du cheval
sainct martin. et d'iceulx lavemens
en lave son pied et tantost
elle garira.</p>


<h3>Le .ix.<sup>e</sup> chappitre.</h3>

<p>Se une femme est malade des
varoles il convient que son mari
achate un noir aigneau de l'annee
et qu'il couche et lye sa femme
en la peau d'icellui agneau toute
chaude/ et qu'il face son pelerinage
et offrande a saincte arragonde
et pour certain elle en garira.</p>


<h3>Le .x.<sup>e</sup> chappitre</h3>

<p>Se un cheval s'est estors la
gambe ou le pied/ il convient le
chevauchier vers l'ostel du prestre
et le appeller pardehors et sans
parler a lui tantost s'en retourner
et pour certain le cheval yra tout
droit comme devant sans sentir
aucune douleur.</p>


<h3>Le .xi.<sup>e</sup> chappitre.</h3>

<p>Je vous diroie merveilles des
chevaux et de leurs medecines.
Mais pour ce que les hommes ne
le prengnent a leur prouffit/ je
m'en tairay et parleray d'autre
chose/ mais touteffois je vous
vueil bien aincoires tant dire
que quant vous veez un cheval
si terrible qu'il ne vuelt souffrir
qu'on monte sur lui/ ou ne veult
entrer en un navire/ ou sur un
pont/ dittes lui en l'oreille ces parolles.
Cheval aussy vray que
meschine de prestre est cheval au
dyable/ tu vueilles souffrir que
je monte sur toy. Et tantost il sera
paisible et en ferez vostre volenté.</p>


<h3>Le .xii.<sup>e</sup> chappitre.</h3>

<p>Mes amies et voisines aincoires
vous dy pour verité que se un
homme avoit sur lui ou portoit
en bataille la petite peau qu'il apporte
du ventre sa mere: sachiez
qu'il ne porroit estre blechiez ne
navrez en son corps.</p>

<p><b>Glose.</b> Lors sourdy une vielle matrone
d'entr'elles nommee jehanne tost
vestue/ et dist oyant toutes que
se un homme portoit sur lui quant
il doit aler en bataille les haulz
noms qui sont telz.</p>

<div class="poetry">
<div class="verse">Tart y va</div>
<div class="verse">loing te tien.</div>
<div class="verse">S'on s'i combat/</div>
<div class="verse">si t'en revien.</div>
</div>

<p class="noindent">que jamais bleschiez
ne seroit en la guerre.</p>

<h3>Le .xiii.<sup>e</sup> chappitre.</h3>

<p>Je ne me puis retraire de toudis
parler des choses a l'avantaige
des hommes/ et si sçay bien
que de nous ne font gaires de
compte/ car ilz tiennent leurs
parlemens et gengle de nous toudis
en la reproche de nostre sexe
mais tant vous vueil aincoires
bien dire que a femmes qui a nouvellement
pris les fievres s'elle
oingt tous ses conduis de miel le
premier jeudy aprés qu'elles les
aura eues: sachiez qu'elle en sera
quitte et delivre.</p>


<h3>Le .xiiii.<sup>e</sup> chappitre.</h3>

<p>Quant vous voyez arondelles
faire leur nyd en aucune maison
sachiez que c'est tout signe de povreté.
Et se les moissons y font
leur nyd/ c'est signe de prosperité
et de toute bonne fortune.</p>


<h3>Le .xv.<sup>e</sup> chappitre.</h3>

<p>Je vous dy aincoires pour verité
que qui veult boire de toutes
manieres de vins et avec toutes
manieres de gens sans estre yvre
sachiez qu'il ne fault que se desjuner
d'une pomme sure au matin
et boire un trait de fresche eaue et
sans faulte il ne sera ce jour yvre.</p>

<p><b>Glose.</b> Joly treu le fille de
mouscaille dist a ce propos que
son pere pour vin qu'il beust oncques
ne fut yvre/ mais il reclamoit
tousjours sainct nycolas en
toutes ses requestes.</p>


<h3>Le .xvi.<sup>e</sup> chappitre.</h3>

<p>Mes amies pour la conclusion
finale de mon euvangile/ ensemble
pour l'onneur du saint dimenche
qui nous approche/ je vous
vueil dire un merveilleux secret
que pou d'hommes scevent. je
vous dy pour certain que les cygoignes
qui en l'esté se tiennent
en ce pays et en yver s'en retournent
en leur pays/ qui est entour
le mont de synay: sont pardela
creatures comme nous. Et qu'il
appere qu'elles ayent raison elles
donnent tousjours et paient leurs
dismes a dieu quant elles ont
fait des petis de l'un d'iceulx.</p>

<p><b>Glose.</b> A ceste conclusion affermer
se leva dame abreye l'enfflee
vielle a merveilles/ et dist qu'il
estoit vray ce que dame berthe de
corne avoit dit. Car elle avoit
souvent oy dire a son tayon/
clais van triere que quant il avoit
esté a sainte katherine du
mont de synay/ et en passant les
desers avoit perdu par mortalité
toute sa compaignie/ il vey de
loing une creature a laquele il ala
et commença a demander son
chemin en flameng. Celle creature
lui respondi tantost et lui enseigna
son chemin et de fait ala
longuement avec lui. Et lui devisa
tout son estat/ et comment elle
estoit cygoigne par deça/ et faisoit
son nyd en flandres sur l'ostel
de son voisin. Clais qui ceste
chose ne voloit croire lui pria
qu'elle lui baillast certaines enseignes
affin que s'il povoit jamais
retourner ou pays qu'il la
remerciast de sa courtoisie. Adont
la cygoigne tira un annel d'or
qu'elle avoit recueillie en la place
delez sa maison et lui monstra/ et
tantost que clais le vey il le recongneut/
car c'estoit l'annel duquel
il avoit espousé mal cenglee
sa femme. La cygoigne lui rendy
son annel par tel si qu'il deffenderoit
aux porchiers et vachiers de
son hostel qu'ilz ne lui feissent
plus de moleste comme paravant
ilz avoient acoustumé a faire.
Et aprés ces promesses prist
mon tayon congié et s'en retourna
a bruges ou depuis vesqui si
bien qu'il estoit gros de .xiiii.
palmes de tour quant il morut.</p>

<hr />


<p>Grande risee fut illec faitte de
toutes les assistentes/ que desja avoient
lavé leurs cheveulx et desvuidié
leurs fuseez/ et estoient
prestes de trousser leurs quilles
et agoubilles dont je fus moult
joyeux/ car certes je m'en commençoie
fort a taner/ pour ce que
ce qu'elles avoient dit me sembloient
choses toutes sans aucune
raison ou aucune bonne consequence/
comme j'avoie au commencement
pensé. Mais pour me
monstrer non parcial ne aussi vilipendeur
ne despriseur de leurs
volentez/ je a demy chiere joyeuse/
et non pas trop attendi entr'elles
quele fin elles metteroient en
leurs euvangilles et auctoritez: et
comment mon honneur sauvé je
prenderoie congié d'elles. Il n'estoit
aincoires apparent que silence
fust entr'elles/ pourquoy je me
mis en la veue d'elles affin que par
mon regard elle eussent aucune
vergoingne et honte de leur affaire
que certes estoit moult desriglé
comme d'une bataille faillie. Enfin
les six qui avoient esté inventeresses
et presidentes toute la sepmaine
vindrent vers moy/ et me
remercierent moult de la paine que
prise avoie pour elles/ et pour mon
salaire me promirent ayde se les
requeroie de me avanchier envers
quelque damoiselle. Dont je les
remerciay en moy excusant par
une auctorité joyeuse qui se dist
communement. C'est que quant
un cheval va boire sans qu'on
lui maine/ et un homme va a complie
atout un baston: Certes ces
deux ont passé leur temps: de ces
deux bestes j'en suis l'une.</p>


<div class="break"></div>
<h2>Conclusion de l'acteur.</h2>


<p>Vous messeigneurs et mes dames
qui cest petit traittié lirez/ ou
avez leut prenez le en passetemps
d'oyseuse je vous prie/ et n'ayez regard
a aucun des chappitres
quant au regard d'acune apparence
de verité ne d'aucune bonne
introduction/ mais prenez le tout
estre dit et escript pour demonstrer
la fragilité de celles qui ainsi se
devisent souvent quant ensamble
se treuvent. Et aincoires plus en
ay oy d'elles/ mais il doit souffire
quant a present/ pour ma part un
autre vendra qui les augmentera.</p>


<div class="trnote">
<h2>Note sur la transcription.</h2>


<p>On reproduit dans cette version électronique le livre coté Res-Ye-92 de
la Bibliothèque nationale de France, édité vers 1479-1482 par Colard
Mansion.</p>

<p>On a conservé l'orthographe, la ponctuation et l'usage des majuscules
de l'original. Pour le confort de lecture, on a cependant résolu les
abréviations par signes conventionnels, introduit apostrophes, accents
et cédilles, et distingué u/v et i/j selon l'usage.</p>

<p>Seules les coquilles manifestes (par exemple: qne &gt; que) ont été
corrigées.</p>

</div>
















<pre>





End of Project Gutenberg's Les évangiles des quenouilles, by Anonymous

*** END OF THIS PROJECT GUTENBERG EBOOK LES ÉVANGILES DES QUENOUILLES ***

***** This file should be named 58467-h.htm or 58467-h.zip *****
This and all associated files of various formats will be found in:
        http://www.gutenberg.org/5/8/4/6/58467/

Produced by Laurent Vogel (This file was produced from
images generously made available by the Bibliothèque
nationale de France (BnF/Gallica) at http://gallica.bnf.fr)


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
